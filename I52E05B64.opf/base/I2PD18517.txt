ལྔ་རིག་དཔེ་ཚོགས་ཀྱི་དཀར་ཆག།
༼༡༽ ལམ་འབྲས་བུ་དང་བཅས་པའི་གདམས་ངག་པོད་
༼༢༽ རྒྱ་འགྲེལ་ཕྱོགས་བསྒྲིགས་པོད
༼༣༽ འདུལ་བའི་སྐོར་བོད་འགྲེལ་ཕྱོགས་བསྒྲིགས་པོད་
༼༤༽ ཀུན་མཁྱེན་བླ་མ་ཆེན་པོའི་གསུང་འབུམ་པོད་
༼༥༽ པཎ་ཆེན་ཤཱཀྱ་མཆོག་ལྡན་གྱི་གསུང་འབུམ་པོད་
༼༦༽ ངག་དབང་ཆོས་གྲགས་ཀྱི་གཞུང་འགྲེལ་པོད་
༼༧༽ གཡག་ཕྲུག་སངས་རྒྱས་དཔལ་གྱི་ཤེར་ཕྱིན་ཊཱིཀ་པོད་
༼༨༽ འཇམ་དབྱངས་བློ་གཏེར་དབང་པོའི་གསུང་འབུམ་པོད་
༼༩༽ གཞུང་ཆེན་བཅུ་གསུམ་རྩ་བ་ཕྱོགས་བསྒྲིགས་པོད་
༼༡༠༽ མངོན་པ་གོང་འོག་སྐོར་བོད་འགྲེལ་ཕྱོགས་བསྒྲིགས་པོད
༼༡༡༽ ཚད་མའི་སྐོར་བོད་འགྲེལ་ཕྱོགས་བསྒྲིགས་པོད་
༼༡༢༽ གློ་བོ་མཁན་ཆེན་གསུང་འབུམ་པོད་
༼༡༣༽ བསྟན་འགྱུར་དཀར་ཆག་པོད་
༼༡༤༽ དཀར་ཆག་ལྔ་རིག་ཀུན་བཏུས་པོད
༼༡༥༽ དབུ་མའི་སྐོར་བོད་འགྲེལ་ཕྱོགས་བསྒྲིགས་པོད
༼༡༦༽ སྤྱོད་འཇུག་བོད་འགྲེལ་ཕྱོགས་བསྒྲིགས་པོད་
༼༡༧༽ པཎ་ཆེན་ཤཱཀྱ་མཆོག་ལྡན་གྱི་དབུ་མའི་གསུང་སྐོར་པོད

ལྔ་རིག་དཔེ་ཚོགས་དེབ་བརྒྱ་ཉེར་བརྒྱད་པ།
༄༅། །འཇམ་དབྱངས་བློ་གཏེར་དབང་པོའི་
བཀའ་འབུམ་བཞུགས། །
རྫོང་སར་ཁམས་བྱེའི་ལྔ་རིག་ཐུབ་བསྟན་སློབ་གླིང་ནས་བསྒྲིགས།
བོད་ལྗོངས་དཔེ་རྙིང་དཔེ་སྐྲུན་ཁང་།

རྣམ་ཐར་མདོར་བསྡུས།
སྙིགས་དུས་བསྟན་པའི་སྲོག་ཤིང་དཔལ་གསང་བའི་བདག་པོ་མི་ཡི་རྣམ་པར་རོལ་པ་འཇམ་དབྱངས་
བློ་གཏེར་དབང་པོ་མཆོག་ནི། སྤྱི་ལོ་༡༨༤ ༧ལོར་གཙང་ཕྱོགས་ཉང་སྨད་སའི་ཐིག་ལེ་བས་
འགྲུབ་རྩེའི་ཉེ་འདབས་སུ་འཁྲུངས་ཤིང་། ཡབ་ཀྱིས་མཚན་ཚེ་རིང་ཕན་ཐོགས་ཞེས་བཏགས།
དགུང་ལོ་དགུ་ཐོག་དཔལ་ཨེ་ཝཾ་ཆོས་ལྡན་གྱི་ཆོས་གྲྭར་ཞུགས་ཨེ་ཝཾ་པ་ཆེན་པོ་བྱམས་པ་ཀུན་དགའ་
བསྟན་འཛིན་ལས་དགེ་བསྙེན་གྱི་སྡོམ་པ་བཞེས་ཤིང༌། མཚན་ཚུལ་ཁྲིམས་རྒྱ་མཚོ་གསོལ།
དེ་ནས་བྱམས་པ་ཀུན་དགའ་བསྟན་པའི་རྒྱལ་མཚན་ལས་དགེ་ཚུལ་སློང་གི་སྡོམ་པ་བཞེས་ཤིང་།
མཚན་འཇམ་དབྱངས་བློ་གཏེར་དབང་པོར་གསོལ་ཏེ་གནས་བརྟན་འདུལ་བ་འཛིན་པ་ཆེན་པོར་
གྱུར། གནས་ལྔ་རིག་པའི་པཎྜི་ཏ་འཇིགས་མེད་དཔལ་ལྡན་ལས། སུམ་རྟགས་དང༌། སྒྲ་སྙན།
རྩིས་དཀར་ནག་སོགས་དང་། འཇམ་མགོན་བློ་གྲོས་མཐའ་ཡས་ལས། གསོ་རིག་རྒྱུད་བཞི་
དང་སྒྲ་མདོ་ཙནྡྲ་པའི་ཕྱག་ཁྲིད་ཡོངས་རྫོགས་གསན་ཅིང་། ཀུན་བཤད་ཀྱི་མཚན་དུ་འཇམ་
དཔལ་གྲུབ་པའི་རྡོ་རྗེ་ཐུབ་བསྟན་གསལ་བའི་ཉིན་བྱེད་འཇིགས་མེད་གཙུག་ལག་རྒྱ་མཚོའི་སྡེ་ཞེས་
པ་གསོལ་ཏེ། ཐུན་མོང་རིག་གནས་ཀྱི་སྐོར་ལ་མཁས་ཤིང་བྱང་ཆུབ། རྟ་ནག་མཁན་ཆེན་
མི་ཕམ་སེངྒེ་རབ་རྒྱས་ལས་ཚད་མ་མདོ་དང་། རྣམ་འགྲེལ་ངེས། སྤྱོད་འཇུག་དང་། འཇུག་
པ་སོགས་ཀུན་མཁྱེན་གོ་རམས་པ་ནས་བརྒྱུད་པའི་མདོ་ཕྱོགས་ཀྱི་བཤད་བཀའ་ཕལ་ཆེར་ཞུས།
མཁས་དབང་ཤེས་རབ་རྒྱ་མཚོ་ལས་སོར་མདོ་རྩ་འགྲེལ། མཛོད་ཀྱི་ཟུར་བཀོལ་ཁག་བཅས་
ཞུས། ཐུབ་བསྟན་ཆོས་ཀྱི་གྲགས་པ་ལས་མདོ་དང་མདོ་རྩ། མངོན་པ་གོང་འོག །རྩ་
འཇུག་གཞི་གསུམ། བྱམས་ཆོས་སྡེ་ལྔ། བཀའ་གདམ་ཕ་བུ་ཆོས། བེའུ་བུམ་སྔོན་པོ།
དཔེ་ཆོས་རིན་སྤུངས་པ། བློ་སྦྱོང་དོན་བདུན་མ་རྒྱལ་བའི་བཀའ་འགྱུར་རོ་ཅོག་གི་ལུང་བཅས་
གསན། ལྔ་རིག་སྨྲ་བའི་གཙུག་རྒྱན་མི་ཕམ་རྣམ་པར་རྒྱལ་བ་ལ་ཐོག་མར་ཚད་མ་རྣམ་འགྲེལ་
གྱི་ཁྲིད་རྒྱུན་ཕུལ་ཞིང་། སླར་དེ་ཉིད་ཀྱི་མདུན་ནས་ཚད་མ་རྣམ་འགྲེལ་དང༌། དབུ་མ་རྒྱན་གྱི་
བཤད་ཁྲིད་བཅས་གསན་ཏེ། གཞུང་ལུགས་རབ་འབྱམས་སྨྲ་བ་ལ་མི་འཇིགས་པའི་གདེང་
ཐོབ། མཁས་དབང་ཤེས་རབ་རྒྱ་མཚོ་ལས་སྡོམ་གསུམ་འཇམ་དབྱངས་བླ་མའི་དགོངས་རྒྱན།
སྤྱི་ལྗོན་བརྟག་གསུམ། ཚུལ་གསུམ་དང་ལྗོན་ཤིང་མཛེས་རྒྱན། སྣང་གསུམ་མཛེས་རྒྱན།

རྒྱུད་གསུམ་མཛེས་རྒྱན། རྒྱུད་ཀྱི་དུམ་བུ། སྟོང་ཐུན། བདག་མེད་བསྟོད་འགྲེལ་རྣམས་ཞུས་
ནས་ཐུགས་འཛིན་གནང་ཞིང་བློ་རྒྱུགས་ཕུལ། ལྷག་པར་ལྗོན་ཤིང་ཆེན་མོ་ཐུགས་འཛིན་གནང་
སྐབས་རྗེ་བཙུན་གྲགས་པ་རྒྱལ་མཚན་གྱིས་ཞལ་རས་མངོན་སུམ་དུ་གཟིགས་ཏེ། རིགས་ཀྱི་
ཁྱེད་ཀྱི་སྐྱེ་བ་སྔ་མ་རྣམས་ཀྱི་དགེ་བའི་བཤེས་གཉེན་ནི་ང་ཡིན་ནོ། །མ་འོངས་པའི་དུས་ན་ངའི་
དྲུང་དུ་མངོན་པར་འོངས་བར་འགྱུར་གྱི། རིང་པོར་མི་ཐོགས་པར་ཤར་གྱི་ཕྱོགས་སུ་སོང་ཞིག་
དང༌། དོན་ཆེན་པོ་འགྲུབ་པར་འགྱུར་རོ། །དེ་ལ་བར་ཆད་ཀྱི་ཆོས་གང་ཡང་མེད་དོ་ཞེས་པའི་གསུང་
ལྷང་ལྷང་བྱུང་བ་དང་མཉམ་དུ་སྐད་ཅིག་དེ་ཉིད་ལ་གཟུང་འཛིན་གྱི་སྣང་ཞེན་ཆ་དང་བཅས་པ་གཞི་
མེད་རྩ་བྲལ་དུ་ཡལ་ནས་འོད་གསལ་ལྷན་ཅིག་སྐྱེས་པའི་ཡེ་ཤེས་མཐའ་དབུས་དང་བྲལ་བའི་ངང་
དུ་མཉམ་པར་གནས་པར་གྱུར། དེ་ནས་བཟུང་སྟེ་འཇམ་དབྱངས་བླ་མ་མཁྱེན་བརྩེའི་དབང་པོ་
དེ་དུས་ནམ་གྱི་ཚེ་ན་མཇལ་བར་འགྱུར་སྙམ་པའི་བློ་འགོག་མེད་དུ་སྐྱེས། ཐམས་ཅད་མཁྱེན་
པ་བྱམས་པ་ཀུན་དགའ་བསྟན་པའི་རྒྱལ་མཚན་ལས། གསུང་ངག་རིན་པོ་ཆེ་ལམ་འབྲས་བུ་
དང་བཅས་པའི་ཟབ་ཁྲིད་ཆ་ལག་བཅས་པ་ཟླ་བ་དྲུག་ལ་གསན་ཅིང་ཉིན་རེ་བཞིན་ཐུན་གསུམ་རེ་
བཅད་དེ་དམིགས་ཁྲིད་རྣམས་ཐུགས་དང་འདྲེས་ངེས་སུ་མཛད། གཞི་ལམ་འབྲས་གསུམ་དབྱེར་
མེད་པ་རིག་ཐོག་གཅིག་ཏུ་ངོ་སྤྲོད་པའི་ལྟ་བ་ལ་ཕུ་ཐག་ནང་ནས་ཆོད། ཁྲིད་ཀྱི་ཤིང་རྟ་རྣམ་
གཉིས་ཀྱི་དགོངས་གནད་འགལ་མེད་དུ་རྟོགས། རྗེ་དེ་ཉིད་ལས་དབུ་སེམས་བརྒྱུད་པའི་ཁྱད་
པར་གཉིས་ལྡན་གྱི་ཐུགས་བསྐྱེད་ཀྱི་གོ་ཆ་བཞེས་ཏེ། ཐེག་པ་མཆོག་གི་བློ་གྲོས་གཞན་ཕན་
ཆོས་ཀྱི་ཉི་མ་ཞེས་མཚན་དུ་གསོལ། མཆོག་གི་དངོས་གྲུབ་བརྙེས་པ་འཇམ་དཔལ་བསྟན་
འཛིན་ལས་མགོན་པོའི་ཆོས་སྐོར་གསན་ཅིང་དེའི་སྐབས་ངོ་མཚར་བའི་མཚན་མ་མང་དུ་བྱུང་བར་
གསུང་ཤིང་། འཇམ་དབྱངས་མཁྱེན་བརྩེའི་དབང་པོ་ལས་རྒྱུད་སྡེ་ཆེན་པོ་བཞི་དང་འབྲེལ་བའི་
དབང་གི་མངོན་པར་རྟོགས་པ་བཅུ་ཕྲག་བདུན་ལས་ལྷག་ཙམ་དང་ཟབ་ཁྲིད་ཀྱི་སྐོར་མང་དུ་ཞུས་
ཏེ་འཇམ་མགོན་ས་སྐྱ་པའི་བསྟན་པའི་སྲོག་ཤིང་གཅིག་པུར་གྱུར། ཐུབ་བསྟན་ལེགས་བཤད་
བཟང་པོ་ལས་བཀའ་གཏེར་དག་སྣང་ཐམས་ཅད་ཀྱི་སྐོར་ལས་བྱུང་བའི་ཚེ་དཔག་མེད་ཀུན་བཏུས་
དང༌། སྤྱན་རས་གཟིགས་ཀུན་བཏུས་ཀྱི་དབང་བཀའ་ཡོངས་རྫོགས། སྒྲུབ་ཐབས་
རིན་ཆེན་མཛོད་ཁང་རྗེས་གནང་སུམ་བརྒྱ་ལྷག་ཙམ་བཞུགས་པ་རྣམས་གསན། རུ་དམ་ཨོ་
རྒྱན་བསམ་གཏན་གླིང་གི་མཁན་པོ་མཁས་གྲུབ་པདྨ་རྡོ་རྗེ་ལས་སྒྱུ་འཕྲུལ་གསང་བ་སྙིང་པོ་ཞི་བ་

དང་ཁྲོ་བོའི་དཀྱིལ་འཁོར་དུ་དབང་ནོས་ཏེ། གསང་བདག་དགོངས་རྒྱན། གསང་བདག་ཞལ་
ལུང་། ཕྱོགས་བཅུ་མུན་སེལ་རྣམ་ཀྱི་ཐོག་ནས་རྒྱུད་ཀྱི་བཤད་དཀའ་དཔྱིས་ཕྱིན་པ་གསན་པར་
མཛད། འོད་གསལ་རྡོ་རྗེ་སྙིང་པོའི་རྟོགས་པ་ཀློང་དུ་གྱུར་པ་བློ་གྲོས་བཟང་པོ་ལས། མདོ་སྒྱུ་
སེམས་གསུམ་གཙོ་བོར་གྱུར་པའི་རྙིང་མ་བཀའ་མའི་རྒྱུད་སྡེ་ཆེན་པོ་རྣམས་ཀྱི་དབང་བཀའ་ཡོངས་
སུ་རྫོགས་པ་གསན། རྣལ་འབྱོར་པ་བཙད་པོ་ལྷ་རྗེ་ལས་རྙིང་མ་རྒྱུད་འབུམ་གྱི་ལུང་བཅས་གསན་
ཏེ་གསང་སྔགས་སྔ་འགྱུར་བའི་རིང་ལུགས་ལ་བློ་གྲོས་ཀྱི་སྣང་བ་ཕྱོགས་མེད་དུ་རྒྱས། འཇམ་
མགོན་བློ་གྲོས་མཐའ་ཡས་ལས། རྔོག་ལུགས་ཀྱི་རྒྱུད་སྡེ་རྣམས་དང་དུས་འཁོར་བདེ་མཆོག །
གཤིན་རྗེ། ཤངས་ལུགས་ཀྱི་རྒྱུད་སྡེ་ལྔ་ཆིག་དྲིལ་གྱི་དབང༌། ཟབ་ལམ་ནི་གུ་ཆོས་དྲུག །
ཤངས་པའི་གསེར་ཆོས་ཡོངས་རྫོགས་ཀྱི་མཚོན་པའི་སྒྲུབ་བརྒྱུད་ཤིང་རྟ་བརྒྱད་ཀྱི་རིང་ལུགས་
ཡོངས་སུ་རྫོགས་པ། རྗེ་ཀུན་དགའ་གྲོལ་མཆོག་གིས་བསྒྲིགས་པའི་ཁྲིད་ཡིག་བརྒྱ་རྩ། རྗེ་འགྲོ་
མགོན་ཞབས་ཀྱིས་བསྒྲིགས་པའི་སྒྲུབ་ཐབས་རིན་ཆེན་འབྱུང་གནས་རྗེས་གནང་སུམ་བརྒྱ་ལྷག་
ཙམ་དང༌། བཀའ་བརྒྱུད་སྔགས་མཛོད་དང༌། རིན་ཆེན་གཏེར་མཛོད་དབང་བཀའ་སྟོང་ཕྲག་
ལྷག་ཙམ་དང་། ཟབ་ཁྲིད་དྲུག་ཅུ་དང་། རྒྱབ་རྟེན་ཡིག་ཆ་པོད་ཆུང་བརྒྱ་ལྷག་ཙམ་གྱི་བཀླག་ལུང་
བཅས་གསན་ཏེ། འཇམ་མགོན་བློ་གྲོས་མཐའ་ཡས་ནས་ཟབ་ཆོས་དེ་དག་གི་བདག་པོར་ལུང་
བསྟན། གདོང་ཀཾ་པཎྜི་ཏ་ངག་དབང་དམ་ཆོས་རྒྱལ་མཚོ་ལས། རྗེ་ཙོང་ཁ་པའི་ལམ་རིམ་
ཆེན་མོ་དང༌། དེ་ལ་མཆན་བུ་བཞི་སྦྲག་གི་བཤད་ཁྲིད་དཔྱིས་ཕྱིན་པ་དང༌། འཇམ་དབྱངས་
ཆོས་སྐོར་གྱི་དབང་ལུང་སོགས་གསན་ཏེ་རི་བོ་དགེ་ལྡན་པའི་ཟབ་ཆོས་ཀྱི་ཉིང་ཁུ་འཐུང་། མདོར་
ན་ཐར་རྩེ་བྱམས་པ་ཀུན་དགའ་བསྟན་པའི་རྒྱལ་མཚན་དང༌། འཇམ་མགོན་རྡོ་རྗེ་འཆང་རྣམ་
པ་གཉིས་གཙོར་མཛད་པའི་ཡོངས་འཛིན་དགེ་བའི་བཤེས་གཉེན་བཅུ་ཕྲག་བཞི་ལས་ལྷག་ཙམ་
གྱི་ཞལ་སྔ་ནས་གསང་སྔགས་གསར་མའི་ཕྱོགས་སུ་ཁྱབ་ཆེ་བའི་སྤྱི་བཀའ་དང་ཟུར་བཀའ་བསྡོམས་
པའི་དབང་ཆེན་བརྒྱ་ཕྲག་གསུམ་ལ་བཅུ་ཕྲག་ཁ་ཡར་གྱིས་ལྷག་པ་དང་། ཁྲིད་བཀའ་བརྒྱ་ཕྲག་
གཅིག་ལ་བཅུ་ཕྲག་བདུན་གྱིས་ལྷག་པ་དང༌། སྤྱིར་ཟུར་ཕྱོགས་བསྡོམས་ཀྱི་རྗེས་གནང་སྟོང་ཕྲག་
ལྷག་ཙམ་དང་། རྒྱལ་བའི་བཀའ་འགྱུར་ཆེན་མོ་དང་།འཕགས་ཡུལ་གྱི་དགོངས་འགྲེལ་བསྟན་
བཅོས་གངས་ཅན་པའི་བརྡ་ལ་སྒྱུར་བ་རྣམས་ཀྱི་ལུང་རྒྱུན་གང་བཞུགས་དང་བོད་ཡུལ་གྱི་མཁས་
གྲུབ་བསྟན་འགྲོ་ལ་བཀའ་དྲིན་ཆེ་བ་རྣམས་ཀྱིས་བཀའ་བསྡུ་དང་། གསལ་བྱེད་དང༌། ཆོག་ཁྲིགས་

གང་དང་གང་གནང་བ་རྣམས་ཀྱི་བཀའ་པོད་དང༌། བེའུ་བུམ་དང་། འཐོར་བུའི་རིགས་ལུང་རྒྱུན་
གང་དང་གང་བཞུགས་པ་ཐམས་ཅད་ཀྱི་པུ་སྟི་ཀབརྒྱ་ཕྲག་མང་པོ་གསན་པར་མཛད་དེ་མདོ་
སྔགས་རིག་གནས་དང་བཅས་པ་ལ་མཁས་པའི་ཕ་རོལ་ཏུ་ཕྱིན། བཤད་རྒྱུད་འདེག་པའི་བཀའ་
ཆེན་བཅུ་དང༌། སྒྲུབ་བརྒྱུད་ཤིང་རྟ་ཆེ་བརྒྱད་ཀྱི་བསྟན་པ་ཡོངས་རྫོགས་ལ་ཉེ་རིང་དང་ཕྱོགས་
ལྷུང་མི་མངའ་བ་བསྟན་པ་ཡོངས་རྫོགས་གང་ཟག་གཅིག་འཚང་རྒྱ་བའི་ཆ་རྐྱེན་དུ་གྲུ་བཞི་ལམ་
གྱིས་འཁྱེར་བའི་ཡོངས་རྫོགས་རྒྱལ་བསྟན་སྤྱི་ཡི་མངའ་བདག་ཏུ་གྱུར་ཏོ། །ངོར་དུ་མདོ་སྔགས་ཀྱི་
གཞུང་དང༌། ། རིག་གནས་ཡན་ལག་དང་བཅས་པ་ཡུན་རིང་པོར་ཞལ་ཁྲིད་གནང་བ་དང་།
སྐྱེ་རྒུ་དོན་གྲུབ་གླིང་དུ་གཞི་གསུམ་གྱི་ཕྱག་ལེན་གསར་སྤེལ་དང་། སྤྱོད་པ་ལ་འཇུག་པའི་ཞལ་
ཁྲིད་ཟབ་རྒྱས་དང་། དབུ་མ་འཇུག་པ་དང་། ཕར་ཕྱིན་མངོན་རྟོགས་རྒྱན། མངོན་
མཛོད་། ཚད་མ་རིགས་གཏེར་རྣམས་རྗེ་ཉིད་ཀྱི་མཆན་འགྲེལ་སྟེང་ནས་ཁྲིད། སྐྱེས་རབས་
བརྒྱ་ལྔ་བཅུ་པ་དང༌། བཀའ་གདམ་གཅེས་བཏུས་ལ་སོགས་པའི་ལུང་གནང་། སྤྱི་ལྗོན་བརྟག་
གསུམ་ཞིབ་རྒྱས་སུ་ཁྲིད། ཀུན་བཏུས་རྣམ་གཉིས་གཙོས་པའི་ཆོས་འཁོར་ཆེན་པོ་ལན་བཞི་
ཙམ་བསྐོར། དགོན་ཆེན་དུ་སྔ་རྗེས་སུ་གོང་མ་ལྔའི་གསུང་འབུམ་གྱི་ལུང་དང་། གཞི་གསུམ་གྱི་
སྒྲུབ་སྡེ་གསར་འཛུགས་དང༌ ། འདུལ་བ་མདོ་རྩ་དང་མངོན་རྟོགས་རྒྱན་གྱི་གསུང་བཤད་གནང་།
ཁྲོམ་ཐར་དུ་ཕེབས་ཏེ། གཞི་གསུམ་ཆོ་ག་གསར་འཛུགས། འདུས་པ་བརྒྱ་ཕྲག་མང་ཙམ་ལ་
གསུང་ངག་རིན་པོ་ཆེ་ལམ་འབྲས་བུ་དང་བཅས་པའི་གདམ་ངག་སྨིན་གྲོལ་རྒྱབ་རྟེན་དང་བཅས་པ་
གནང་། བུ་སློབ་བརྒྱ་ལྷག་ཙམ་གྱིས་ཀྱེ་རྡོར་གཞི་བསྙེན་མཐར་ཕྱིན་པའི་དམ་བཅའ་ཕུལ། འཛིན་
དཔལ་རྫོང་དགོན་དང་། རྟག་མོ་དགོན་གཉིས་ཀར་རྒྱལ་བའི་བཀའ་འགྱུར་ཆེན་མོའི་ལྗགས་
ལུང་གནང་། རྗེ་བླ་མ་འཇམ་དབྱང་མཁྱེན་བརྩེའི་དབང་པོའི་བཀའ་ལྟར་རྫོང་སར་དཀར་མོ་སྟག་
ཚང་དུ་རྒྱུད་སྡེ་རིན་པོ་ཆེ་ཀུན་ལས་བཏུས་པའི་སྨིན་གྲོལ་རྒྱབ་རྟེན་དང་བཅས་པ་གནང་། ཙཱ་འདྲ་
རིན་ཆེན་བྲག་གི་སྒྲུབ་ཁང་དུ་འཇམ་མགོན་བློ་གྲོས་མཐའ་ཡས་གཙོ་བོར་གྱུར་པའི་ཞལ་སློབ་ཁག་
གཅིག་ལ། རྣལ་འབྱོར་རྒྱུད་ཀྱི་བཤད་རྒྱུད་རྡོ་རྗེ་རྩེ་མོ་དང་། ཡན་ལག་གི་རྒྱུད་ཁམས་གསུམ་
རྣམ་རྒྱལ་དང་། ཆ་མཐུན་རྒྱུད་དཔལ་མཆོག་དང་པོ་རིགས་བསྡུས་པའི་དཀྱིལ་འཁོར་དུ་དབང་
བསྐུར་བ་དང་། རྡོ་རྗེ་ཕྲེང་བའི་དཀྱིལ་འཁོར་ཞེ་གཉིས་དང་བྱ་བ་ཀུན་ལས་བཏུས་པའི་དགེ་
ལེགས་སུ་བྱེད་པའི་དཀྱིལ་འཁོར་གསུམ་དང་བཅས་པའི་དབང་བསྐུར་བ་དང་། བདེ་མཆོག་

འཁོར་ལོས་སྒྱུར་དྲུག་དང་། ངམ་རྫོང་སྙན་བརྒྱུད་ཀྱི་བདེ་མཆོག་དང་། ཐང་རྒྱལ་སྙན་བརྒྱུད་ལ་
སོགས་པའི་དབང་ལུང་ཤིན་ཏུ་མང་པོ་ཟླ་བ་བཞི་ཙམ་རིང་ཕུལ། ཀཿཐོག་སི་ཏུ་ཆོས་ཀྱི་རྒྱལ་མཚོ་
དང༌། ། འཇམ་དབྱངས་མཁྱེན་རབ་མཐའ་ཡས་སོགས་ལ་རྒྱུད་བཏུས་ལན་གསུམ་པ་གནང་།
ས་སྒང་དབོན་པོ། སྡེ་སྤྲུལ་ཀུན་དགའ་རྒྱལ་མཚན་སོགས་ལ་རྒྱུད་བཏུས་ཐེངས་བཞི་པ་དང་།
སྒྲུབ་བཏུས་ཡོངས་རྫོགས་གནང་། ངག་དབང་ཤེས་རབ་རྒྱལ་མཚོ།ཉ་བྲག་སྤྲུལ་ཀུན་དགའ་ཆོས་
ཀྱི་རྒྱལ་མཚན། གདོང་ཐོག་སྤྲུལ་པའི་སྐུ་ཀུན་དགའ་འཆི་མེད་དབང་པོ་སོགས་ལ་ལམ་འབྲས་
སློབ་བཤད་སྨིན་གྲོལ་རྒྱབ་རྟེན་དང་བཅས་པ་གནང༌། ཨ་མདོ་ཨ་ལི་ཆོས་རྗེ་ཆེད་གཏད་དུ་
ཕེབས་པ་ལ་གསུང་ངག་སློབ་བཤད་ཐེངས་གཅིག་གནང་། མཁྱེན་སྤྲུལ་ཆོས་ཀྱི་བློ་གྲོས་གཙོས་
པའི་འདུས་པ་ཁག་ཅིག་ལ་གསུང་ངག་རིན་པོ་ཆེ་ལམ་འབྲས་བུ་དང་བཅས་པའི་སྨིན་གྲོལ་རྒྱབ་
རྟེན་དང་བཅས་པ་བཀའ་རྫོགས་ལུང་རྫོགས་སུ་གནང༌། གསང་ཆེན་སློབ་བཤད་ཟབ་མོའི་
བཀའ་བསྡུ་གྲུབ་ནས་གླེགས་བམ་བཅུ་བདུན་ཁ་ལང་བའི་འབྲི་བརྐོ་རགས་རིམ་ཟིན་ནས་འཆད་སྤེལ་
གྱི་བཀའ་དྲིན་ཆེན་པོ་ཐེང་གཅིག་གནང་། སྒྲུབ་ཐབས་རིན་པོ་ཆེ་ཀུན་ལས་བཏུས་པའི་སྨིན་གྲོལ་ལྷག་
མ་མེད་པར་བསྩལ། ཨ་མདོ་བཀྲ་ཤིས་འཁྱིལ་ནས་དཔལ་མང་སྤྲུལ་སྐུ་ཆེད་གཏད་དུ་ཕེབས་པ་ལ་
རྣལ་འབྱོར་རྒྱུད་ཀྱི་སྐོར་རྣམས་གནང་། རག་གཤིས་སྤྲུལ་སྐུ་འཇམ་དབྱངས་སྐལ་བཟང་རྣམ་རྒྱལ་
དང་བཅས་པ་ལ་དབུ་མ་འཇུག་པ་དང་ཕར་ཕྱིན་དང་མངོན་པ་མཛོད་བཅས་ཀྱི་ཁྲིད་ལུང་དང་བཀའ་
གདམས་ཆོས་སྐོར་གྱི་བཀླག་ལུང་དང༌། སྒྲུབ་ཐབས་ཀུན་བཏུས་ཀྱི་ཞལ་སྐོང་རིགས་བཅས་སྩལ།
ཨ་མདོ་དྷི་ཕུའི་ཕྱོགས་ཀྱི་ལྕང་ལུང་སྤྲུལ་སྐུ་སོགས་ལ་གསུང་ངག་རིན་པོ་ཆེའི་སྨིན་གྲོལ་གནང༌།
མཁན་ཆེན་གཞན་ཕན་སྣང་བ་སོགས་ལ་གསུང་ངག་ལམ་འབྲས་དང་། དུས་ཀྱི་འཁོར་ལོའི་
དབང་གནང་། དེའི་སྐབས་སུ་མཁས་དབང་དེ་ཉིད་ཀྱིས། གཏམ་ལྷ་ཡི་རོལ་མོ་ཞེས་པ་
ཞིག་ཆེད་དུ་བརྗོད་པ་ལས། ཨེ་མ་གསང་ཆེན་སྔ་འགྱུར་ཆོས་སྒོར་ཞུགས། །འཕགས་ཡུལ་
མཁས་པའི་གཞུང་ལ་ཅུང་ཟད་སྦྱངས། །ཕྱོགས་ལྷུང་མེད་པའི་སེམས་ཀྱི་བརྟགས་བྱས་པས། །
དཔལ་ལྡན་ས་སྐྱའི་ཆོས་ལ་ཡིད་ཆེས་སྐྱེས། །ཞེས་སོགས་ཀྱི་བསྔགས་པའི་མེ་ཏོག་འཐོར།
ཨེ་ཝཾ་པ་ཕན་ཁང་བྱམས་པ་དཔལ་ལྡན་ཆོས་མཛད་དང་། ཐར་རྩེ་འཇམ་དབྱངས་ཀུན་བཟང་
བསྟན་པའི་རྒྱལ་མཚན་དང༌། ཕུན་ཚོགས་ཁང་གསར་མཁན་ངག་དབང་བློ་གྲོས་གཞན་ཕན་སྙིང་
པོ་དང༌། མཁྱེན་སྤྲུལ་འཇམ་དབྱངས་ཆོས་ཀྱི་བློ་གྲོས་དང༌། བླ་མ་འཇམ་དབྱངས་རྒྱལ་མཚན་

ལ་སོགས་པར་རྒྱུད་བཏུས་ཐེང་ལྔ་པ་དང༌། འཇམ་དཔལ་མཚན་བརྗོད་ཀྱི་ཁྲིད་ལུང་གནང༌།
གསུང་རྩོམ་སྐོར་ལ་ད་ལམ་དཔར་སྐྲུན་ཞུ་བཞིན་པའི་པོད་དྲུག་པོ་འདི་དག་དང་འདིར་མ་འདུས་
ཤིང༌། རྒྱུད་བཏུས་དང་ལམ་འབྲས་སོགས་སུ་ཡོད་པའི་ཆོས་ཚན་བརྒྱ་ཕྲག་གཅིག་དང་བཞི་
བཅུ་ཡས་མས་ཙམ་བརྩམས་གྲུབ་ཡོད། མཁན་ཆེན་ཐམས་ཅད་མཁྱེན་པ་བྱམས་པ་ཀུན་དགའ་
བསྟན་པའི་རྒྱལ་མཚན་དང་འཇམ་དབྱངས་མཁྱེན་བརྩེའི་དབང་པོའི་བཀའ་ལྟར་རྒྱུད་སྡེ་རིན་པོ་
ཆེ་ཀུན་ལས་བཏུས་པ་པོད་སུམ་ཅུ་ཕྱོགས་བསྒྲིགས་དང་། དེ་ཉིད་པར་དུ་འགོད་པའི་ཆེད་དུ་ཡིག་
བྲིས་པ། ལྷ་བྲིས་པ། ཞུ་དག་མཁན། པར་བརྐོས་བཅས་ལས་བྱེད་བརྒྱ་ཕྲག་གཅིག་
ལྷག་ཙམ་བསགས་ནས་ལོ་ངོ་དྲུག་གི་བར་དུ་རྒྱུད་བཏུས་པོད་སོ་གཉིས། གཞན་ཡང་སྐྱེས་རབ་
སོགས། མང་པོར་ཤིང་པར་དུ་བརྐོས་ནས་སྡེ་དགེའི་པར་ཁང་ཆོས་མཛོད་ཆེན་མོར་བཞུགས་སུ་
གསོལ། གཞན་ཡང་གསུང་ངག་རིན་པོ་ཆེ་ལམ་འབྲས་བུ་དང་བཅས་པ་པོད་བཅུ་བདུན།
སྒྲུབ་ཐབས་རིན་པོ་ཆེ་ཀུན་ལས་བཏུས་པ་བཅས་བསྡུ་སྒྲིག་མཛད། དཔལ་ཀྱེ་རྡོ་རྗེའི་གཞིའི་བསྙེན་
པས་མཚོན་ལྷག་པའི་ལྷ་མང་པོའི་བསྙེན་པ་ལས་རུང་། གཞན་ཡང་ཕྲིན་ལས་ཀྱི་ལྷ་མོ་སྒྲོལ་མ་
དཀར་དམར་གྱི་ཉམས་བཞེས་མཛད་ཅིང་བྱིན་རླབས་ཀྱི་མཚན་མཆོག་ཏུ་བརྙེས་པས། ཕྱིས་སུ་
པདྨ་འོད་གསལ་མདོ་སྔགས་གླིང་པའི་ཟབ་ཆོས་འཕགས་མའི་སྙིང་ཐིག་གི་ཆོས་བདག་ཏུ་ལུང་
བསྟན། རྒྱུན་དུ་བློ་སྦྱོང་གི་གདམ་ངག་རྣམས་དང་། བློ་ལྡོག་རྣམ་བཞིས་རྒྱུད་བརླན་པ་
ཞིག་མ་བྱུང་ཕྱིན་ཟབ་ཟབ་མང་པོས་གར་ཡང་མི་ཕྱིན་ཆོས་དང་གང་ཟག་ཐ་དད་དུ་སོང་མ་སོང་
འདིས་ཕྱེ་བ་ཡིན་ཞེས་གསུངས་ཤིང་། ཐེག་པ་ཆེ་ཆུང་གི་བློ་སྦྱོང་གིས་གཞིར་བཟུང་། ལྟ་སྒོམ་སྤྱོད་
འབྲས་བཞིའི་སྒོ་ནས་གྲུབ་པའི་ས་མཐོར་གཤེགས་པའི་ཚུལ་སོགས་རྒྱས་པར་ནི་གཞན་དུ་བལྟ་
བར་བྱའོ། །མཐར་དགུང་གྲངས་རེ་བརྒྱད་པ་སྤྱི་ལོ་༡༩༡༥ལོར་དགོངས་པ་རྫོགས་སོ། །ཞེས་
རྫོང་སར་ཁམས་བྱེ་ལྔ་རིག་ནང་བསྟན་སློབ་གླིང་ནས་ཕུལ། །

གསལ་བཤད།
ངེད་སློབ་གླིང་ནས་བསྒྲིགས་ཞུས་བྱས་པའི་ལྔ་རིག་དཔེ་ཚོགས་ཞེས་པའི་དཔེ་དེབ་ཀྱི་ཕྲེང་བ་ཚར་
དུ་མངར་བ་འདི་ནི་རིག་པའི་གནས་ལྔ་ཆར་སྟོན་པའི་བསྟན་བཅོས་གཙོ་ཆེ་གྲས་འགའ་ཞིག་བསྡུ་
བའི་དབང་དུ་བྱས་ནས་བོད་མི་རིགས་ཀྱི་རིག་པའི་གནས་རྒྱ་མཚོ་ལྟ་བུ་ལས་ཆ་ཤས་ཙམ་ཞིག་
ཕྱོགས་ཅིག་ཏུ་བསྒྲིགས་པ་ཏེ། མཛད་པ་པོ་རྒྱ་བོད་ཀྱི་མཁས་གྲུབ་དམ་པ་རྣམས་ཀྱིས་རང་དོན་དུ་
ཐོས་བསམ་སྒོམ་གསུམ་མཐར་ཕྱིན་ཏེ། གཞན་དོན་ཕྲིན་ལས་ཀྱི་འཇུག་པ་རྒྱུན་མི་འཆད་པའི་
ཐབས་དམ་པ་ཞིག་ལ་དམིགས་ནས་ཕྱི་རབས་རྗེས་འཇུག་གི་གདུལ་བྱ་རྣམས་ཀྱི་ཆེད་དུ་འཇོག་
གནང་མཛད་པ་ཡིན་ཞིང་། དེ་དག་གི་དོན་ལ་བླ་མ་རྒྱུད་པ་བར་མ་ཆད་པ་རྣམས་ཀྱིས་ཀྱང་རང་
ཉིད་ཀྱིས་ཐོས་པ་དང་བསམ་པ་དང་སྒོམ་པ་གསུམ་གྱི་སྒོ་ནས་མཛིན་སྐྱོང་སྤེལ་གསུམ་གནང་བའི་
ཉེར་ལེན་ལས་ད་ལྟའི་བར་དུ་བཤད་སྒྲུབ་ཀྱི་རྒྱུད་པ་ཕལ་ཆེར་གནས་ཐུབ་པ་བྱུང་ཡོད། ད་དུང་ཤི་
ཡང་གསོན་ལ་རེ་བའི་དཔེ་ལྟར། མུ་མཐུད་ནས་རྒྱུན་རིང་པོའི་བར་དུ་གནས་ཐབས་ལ་འབད་
དགོས་པ་ནི་སྨོས་མ་དགོས་པ་ཡིན་པས། གཙོ་བོ་རྣམ་རིག་བཀྲ་བའི་གཞོན་སྐྱེས་རྣམས་ཀྱིས་
མི་ཚེ་རིག་པའི་གནས་ལྔ་ལ་ཐོས་བསམ་སྒོམ་སྒྲུབ་ཁོ་ནས་འདའ་ཐུབ་པ་ཞིག་དགོས་པ་ནི་སུས་
ཀྱང་མ་བཀལ་བའི་ཁུར་ཞིག་ཏུ་གནས་འདུག །དེའི་ཆ་རྐྱེན་དཔྱད་གཞིའི་ཡིག་རིགས་ཕུན་
སུམ་ཚོགས་པ་རེ་དགོས་པར་སྣང་བས་རང་རེ་རྣམས་ནས་ཀྱང་ཉིས་སྟོང་བཞི་ལོའི་ལོ་མཇུག་ནས་
དབུ་བཙུག་ནས་ད་བར་པོད་བརྒྱ་དང་བཞི་ཅུ་ཙམ་བསྒྲིགས་ཞུས་བྱས་ཟིན་པ་ཡིན་པས་དེ་རྣམས།
མཁས་དབང་ལྷག་བསམ་མཚུངས་མེད་གཟན་དཀར་མཆོག་སྤྲུལ་རིན་པོ་ཆེ་ཐུབ་བསྟན་ཉི་མ་
མཆོག་ལ་སྙན་ཞུ་ཕུལ་བས་ལེགས་སོའི་མེ་ཏོག་དང་བཅས། དཔེ་ཚོགས་ཀྱི་ཕྲེང་བ་ཞིག་བྱས་
ན་དགེ་མཚན་ཆེ་ལུགས་སོགས་ཀྱི་ཞལ་གདམས་དང༌། དཔེ་ཚོགས་ཀྱི་མཚན་ལ་ཡང་ལྔ་རིག་
དཔེ་ཚོགས་ཞེས་པ་གསོལ་གནང་བྱུང་བས་དགའ་བ་འབུམ་གྱིས་ཁེངས་ཏེ་ནུས་པ་གང་ཡོད་ཀྱིས་
དཔེ་སྐྲུན་བཟོ་རྒྱུ་ཡིན།
ཞེས་རྫོང་སར་ཁམས་བྱེའི་ལྔ་རིག་སློབ་གླིང་ནས་ཕུལ།

དཀར་ཆག །
༄༅། །རྒྱལ་བས་ལུང་གིས་བསྔགས་པའི་སྐྱེས་ཆེན་རྡོ་རྗེ་འཆང་ཀུན་དགའ་
བཟང་པོའི་ལམ་འབྲས་བཀའ་རྒྱ་ཐིམ་པའི་གཟིགས་སྣང་དང་མཐུན་པར་
མཆོད་ཆོག་ཚོགས་གཉིས་རབ་རྒྱས་ཞེས་བྱ་བ་བཞུགས་སོ།། །།.......................1
ལམ་ཟབ་བླ་མཆོད་ཉུང་བསྡུས་བཞུགས།.......................21
༄༅། །ཕ་བླ་མ་མཁྱེན་བརྩེའི་ཞབས་ལ་རྒྱང་ནས་འབོད་པའི་
གསོལ་འདེབས་བསམ་པ་མྱུར་འགྲུབ་ཅེས་བྱ་བ་བཞུགས་སོ། །.......................37
༄༅། །བླ་མའི་རྣལ་འབྱོར་བཞུགས་སོ།། །།.......................42
༄༅། །ལམ་འབྲས་སློབ་བཤད་ཁྲིད་ཀྱི་ཤིང་རྟ་རྣམ་གཉིས་
ཀྱི་དགོངས་གནད་འགལ་མེད་དུ་བསྒྲུབས་པ་སོམ་ཉིའི་མུན་སེལ་
ལེགས་བཤད་ཟླ་འོད་ཅེས་བྱ་བ་བཞུགས་སོ།།.......................48
ཀླད་དོན.......................52
གཞུང་དོན.......................55
མ་དག་པའི་སྣང་བ་.......................55
འཁོར་བའི་སྡུག་བསྔལ་བསམ་པ།.......................58
དལ་འབྱོར་རྙེད་པར་དཀའ་བར་བསམ།.......................62
ལས་རྒྱུ་འབྲས།ཉམས་ཀྱི་སྣང་བ།.......................64
ཀུན་རྫོབ་བྱང་ཆུབ་ཀྱི་སེམས།.......................65

སྦྱིན་པ་ལ་བསླབ་པ།.......................69
ཚུལ་ཁྲིམས་ལ་བསླབ་པ།.......................71
བཟོད་པ་ལ་བསླབ་པ།.......................73
 བརྩོན་འགྲུས་ལ་བསླབ་པ།.......................74
བསམ་གཏན་ལ་བསླབ་པ།.......................76
ཤེས་རབ་ལ་བསླབ་པ། .......................78
དག་པའི་སྣང་བ།.......................85
དངོས་གཞི་རྒྱུད་གསུམ།.......................85
གཞི་དམ་ཚིག་ལ་གནས་པར་བྱ་བ།.......................86
གང་ཟག་དཀྲི་བའི་ཚུལ།.......................89
ཀུན་གཞི་རྒྱུའི་རྒྱུད་ལ་འཁོར་འདས་དབྱེར་མེད་ཀྱི་ལྟ་བ་བསྒོམ་པ། .......................128
ལུས་ཐབས་རྒྱུད་ལ་དབང་བཞི་དང་འབྲེལ་བའི་ལམ་བསྒོམ་པ།....................... .......................128
 ཕྱི་བསྐྱེད་པའི་རིམ་པ།.......................129
ནང་བསྐྱེད་པའི་རིམ་པ།.......................138
 གསང་དབང་དང་འབྲེལ་བའི་ལམ་རང་བྱིན་གྱིས་བརླབ་པ།.......................151
སྔོན་འགྲོ།.......................151
དངོས་གཞི།.......................151
རྗེས་སུ་འབྲེལ་བའི་ལམ་དཀྱིལ་འཁོར་འཁོར་ལོ།.......................165
སྔོན་འགྲོ།.......................165
དངོས་གཞི།.......................165
དབང་བཞི་པ་དང་རྗེས་སུ་འབྲེལ་བའི་ལམ་རྡོ་རྗེའི་རྦ་རླབས།.......................171
སྔོན་འགྲོ།.......................171
དངོས་གཞི།.......................171
བུམ་དབང་ས་དྲུག .......................183

གསང་དབང་ས་བཞི།.......................185
ཤེར་དབང་ས་གཉིས།.......................187
དབང་བཞི་པའི་ས་བཅུ་གསུམ་གྱི་ཕྱེད།.......................188
རྩ་བའི་ས་བཅད་གསུམ་པ་ངེས་ཤེས་ཁྱད་པར་ཅན་བསྐྱེད་ལ་ཏིང་ངེ་
འཛིན་ངོ་ཤེས་པར་བྱ་ཞིང་ལམ་གྱི་ས་མཚམས་རྣམ་པར་གཞག་པ།.......................193
ཚད་མ་བཞི་དང་སྙན་བརྒྱུད་བཞིས་ངེས་ཤེས་བསྐྱེད་པ།.......................193
 ལམ་གྱི་ས་མཚམས་རྣམ་པར་གཞག་པ།.......................197
 འཁོར་ལོ་བསྐོར་བ་གྲུབ་པའི་རྟགས་དང་བཅས་པ་
ལའང་ས་དང་གྲུབ་མཐའི་རྣམ་གཞག200
༄༅། །ཟབ་མོའི་དོན་ལ་མོས་པ་རྣམས་ཀྱིས་འཁོར་འདས་
དབྱེར་མེད་ཀྱི་ལྟ་བ་ཉམས་སུ་ལེན་ཚུལ་བཞུགས་སོ། །.......................207
༄༅། །གསུང་ངག་རིན་པོ་ཆེ་ལམ་འབྲས་བུ་དང་བཅས་པ་ངོར་ལུགས་
ཐུན་མིན་སློབ་བཤད་དང་། ཐུན་མོང་ཚོགས་བཤད་ཐ་དད་ཀྱི་སྨིན་གྲོལ་
ཡན་ལག་དང་བཅས་པའི་བརྒྱུད་ཡིག་གསེར་གྱི་ཕྲེང་བ་བྱིན་ཟབ་འོད་བརྒྱ་
འབར་བ་ཞེས་བྱ་བ་བཞུགས་སོ།།.......................216
༄༅། །རྒྱུད་སྡེ་བཞིའི་བསྙེན་པའི་ཡི་གེ་སྤྱི་འགྲོ་དངོས་གྲུབ་རིན་པོ་ཆེའི་
འབྱུང་གནས་ཞེས་བྱ་བ་བཞུགས་སོ།.......................283

༄༅། །རྒྱལ་བས་ལུང་གིས་བསྔགས་པའི་སྐྱེས་ཆེན་རྡོ་རྗེ་
འཆང་ཀུན་དགའ་བཟང་པོའི་ལམ་འབྲས་བཀའ་རྒྱ་ཐིམ་
པའི་གཟིགས་སྣང་དང་མཐུན་པར་མཆོད་ཆོག་ཚོགས་
གཉིས་རབ་རྒྱས་ཞེས་བྱ་བ་བཞུགས་སོ།། །།

༄༅། །ཨོཾ་སྭ་སྟི། གང་ཞིག་མཚན་གྱི་བདུད་རྩི་རྣ་བ་རུ། །ལྷུང་འཕྲལ་
སྒྲིབ་གཉིས་བརྟན་པ་འཕྲོག་གོ་ཞེས། །རྒྱལ་བས་ལུང་གི་མེ་ཏོག་ཆར་བསྙིལ་བའི། །རྡོ་རྗེ་
འཆང་དངོས་ཀུན་དགའ་བཟང་པོར་འདུད། །གང་དེ་མཉེས་པར་བྱེད་པའི་ཆོ་ག་ལ། །སྦྱོར་བ་
གནས་གང་ཡིད་དང་མཐུན་པའི་དབུས། །བླ་མའི་སྐུ་བརྙན་བྲིས་འབུར་གང་རུང་དཀྲམ། །མདུན་
དུ་ཉེར་སྤྱོད་མཎྜལ་ཌ་དྲི་ལ་སོགས། །མཐོང་བ་བརྒྱུད་པའི་ཕྱག་ལེན་བཞིན་བཤམས་ནས། །རང་
ཉིད་བསམ་གཏན་སྤྱོད་ལམ་གྱིས་འདུག་ལ། །དལ་འབྱོར་རྙེད་དཀའ་འཆི་བ་མི་རྟག་སོགས། །
དྲན་པས་སྒོ་གསུམ་འཇུག་པ་ཆིག་དྲིལ་དུ། །ཐོག་མར་མཆོད་པའི་ཡོ་བྱད་བྱིན་བརླབ་ནི། །
ཡཀྵས་བསང་ཞིང་ཛྭ་ལས་བགེགས་ཀུན་བསྲེག །སྭ་བྷཱ་སོགས་ཀྱིས་དངོས་འཛིན་སྟོང་པར་
སྦྱང༌། །སྟོང་པའི་ངང་ལས་ཨོ་ཡིག་ལས་བྱུང་བའི། །རིན་ཆེན་སྣོད་དུ་འབྲུ་གསུམ་ཞུ་བ་
ལས། །ཉེར་སྤྱོད་འདོད་ཡོན་ཟག་མེད་བདུད་རྩིའི་སྤྲིན། །ནམ་མཁའི་ཁམས་ཀུན་ཡོངས་
སུ་ཁྱབ་པར་གྱུར། །ཨནྡྷུ་ལ་སོགས་སྤྱི་ལྟར་བརྗོད་པས་གྲུབ། །དེ་ནས་སྐྱབས་ཡུལ་ནམ་
མཁར་གསལ་གདབ་སྟེ། །བདག་དང་འགྲོ་བ་ཁམས་གསུམ་ནམ་མཁའ་ཡི། །མཐའ་དང་
མཉམ་པའི་སེམས་ཅན་མ་ལུས་པ། །དུས་འདི་ནས་ནི་བྱང་ཆུབ་མ་ཐོབ་བར། །ཕྱོགས་བཅུ་
དུས་གསུམ་བདེ་གཤེགས་ཐམས་ཅད་ཀྱི། །སྐུ་གསུང་ཐུགས་དང་ཡོན་ཏན་ཕྲིན་ལས་རྣམས། །
གཅིག་ཏུ་བསྡུས་པ་སངས་རྒྱས་ཀུན་གྱི་དངོས། །ཆོས་ཕུང་བརྒྱད་ཁྲི་བཞི་སྟོང་འབྱུང་བའི་གནས། །
འཕགས་པའི་དགེ་འདུན་ཀུན་གྱི་མངའ་བདག་ཆེ། །དཔལ་ལྡན་རྩ་བརྒྱུད་བླ་མའི་ཚོགས་རྣམས་
ལ།
།སྒོ་གསུམ་གུས་པ་ཆེན་པོས་སྐྱབས་སུ་མཆི། །སྤངས་རྟོགས་མཐར་ཕྱིན་སྟོན་པ་སངས་
རྒྱས་ལ། །སྒོ་གསུམ་གུས་པ་ཆེན་པོས་སྐྱབས་སུ་མཆི། །ལུང་རྟོགས་བདག་ཉིད་བསྟན་པ་
དམ་ཆོས་ལ། །སྒོ་གསུམ་གུས་པ་ཆེན་པོས་སྐྱབས་སུ་མཆི། །རྒྱལ་སྲས་བསྟན་འཛིན་འཕགས་
པའི་དགེ་འདུན་ལ། །སྒོ་གསུམ་གུས་པ་ཆེན་པོས་སྐྱབས་སུ་མཆི། ། ཡང་ན། །བདག་
དང་འགྲོ་བ་མཁའ་མཉམ་མ་ལུས་པ། །དུས་འདི་ནས་བཟུང་བྱང་ཆུབ་མ་ཐོབ་བར། །བླ་མ་ཡི་
དམ་སངས་རྒྱས་དམ་པའི་ཆོས། །འཕགས་པའི་དགེ་འདུན་རྣམས་ལ་སྐྱབས་སུ་མཆི། །ཞེས་
སོགས་ཇི་ལྟར་རིགས་པ་བཟླས་པའི་མཐར། །བླ་མ་མཆོག་དང་དཀོན་མཆོག་རིན་པོ་ཆེ། །རྣམ་པ་
གསུམ་ལ་ཕྱག་འཚལ་སྐྱབས་སུ་མཆི། །ཁྱེད་ཀྱིས་བདག་དང་སེམས་ཅན་ཐམས་ཅད་ཀྱི། །ལུས་

ངག་ཡིད་གསུམ་བྱིན་གྱིས་བརླབ་ཏུ་གསོལ། །མ་གྱུར་འགྲོ་རྣམས་སྲིད་ལས་བསྒྲལ་བའི་ཕྱིར། །
བདག་གིས་རྫོགས་པའི་སངས་རྒྱས་ཐོབ་པར་བྱ། །དེ་ཡི་ཆེད་དུ་སངས་རྒྱས་ཀུན་གྱི་ལམ། །
ཟབ་མོའི་རྣལ་འབྱོར་ཉམས་སུ་བླང་བར་བགྱི། །ཞེས་པ་བློ་རྒྱུད་འདྲེས་ངེས་ལན་གསུམ་
བརྗོད། །ཚད་མེད་བཞི་ཡི་དམིགས་རྣམ་གསལ་བཏབ་ལ།
།སེམས་ཅན་ཐམས་ཅད་བདེ་
དང་ལྡན་གྱུར་ཅིག །སྡུག་བསྔལ་ཀུན་འབྱུང་མ་ལུས་རབ་སྤངས་ནས། །བདེ་བ་དམ་པའི་
དཔལ་དང་མི་འབྲལ་བར། །བཏང་སྙོམས་ཆེན་པོའི་ངང་ལ་གནས་པར་ཤོག །སྭ་བྷཱ་སོགས་
ཀྱིས་ཆོས་ཀུན་སྟོང་པར་སྦྱང་། །སྟོང་པའི་ངང་ལས་རང་མདུན་ནམ་མཁའ་རུ། །སེང་ཁྲི་
པདྨ་ཟླ་བའི་གདན་གྱི་སྟེང་། །རྡོ་རྗེ་འཆང་དངོས་ཀུན་དགའ་བཟང་པོ་ཉིད། །སྐུ་མདོག་ཉ་
རྒྱས་ཟླ་བའི་དཀྱིལ་འཁོར་བཞིན། །ཕྱག་གཡས་མཆོག་སྦྱིན་གཡོན་པས་མཉམ་གཞག་སྟེང་། །
གླེགས་བམ་འཛིན་བཞིན་གཡས་གཡོན་ཐད་ཀ་ནས། །ཨུཏྤལ་དགྱེས་པའི་ཟེའུ་འབྲུར་རྡོར་
དྲིལ་བསྣམས། །ཞབས་ཟུང་རྡོ་རྗེའི་སྐྱིལ་མོ་ཀྲུང་གིས་བཞུགས། །སྐུ་ལ་དུར་སྨྲིག་ཆོས་
གོས་རྣམ་གསུམ་གསོལ། །སྡེ་སྣོད་གསུམ་མཚོན་པཎ་ཞུས་དབུ་ལ་བརྒྱན། །འོད་ཟེར་དྲྭ་བ་
འཕྲོ་བའི་གུར་ཁང་ནས། །བདག་ལ་དགེས་པ་ཆེན་པོའི་ཚུལ་དུ་བཞུགས། །དེ་སྟེང་འཇའ་འོད་ཁ་
དོག་ལྔ་ལྡན་དབུས། །སྤྱན་རས་གཟིགས་དབང་ཀུན་དགའི་སྙིང་པོ་ནི། །ཕྱག་གཡས་མཆོག་སྦྱིན་
གཡོན་པས་པད་དཀར་འཛིན། །དེ་ཡི་གཡས་སུ་སློབ་དཔོན་རྩེ་མོའི་ཞབས། །ཕྱག་གཉིས་
དམ་ཆོས་འཆད་པའི་ཚུལ་དུ་མཛད། །གཡོན་དུ་རྗེ་བཙུན་ཆེན་པོ་གཡས་རྡོ་རྗེ། །ཐུགས་དཀར་
གཡོན་པས་དྲིལ་བུ་དཀུར་བརྟེན་པ། །གསུམ་གས་ཟ་འོག་བེར་ཅམ་སྐུ་ལ་གསོལ། །གཡས་
འོག་འཇམ་མགོན་ས་སྐྱ་པཎྜི་ཏ། །ཕྱག་གཉིས་ཆོས་འཆད་གླེགས་བམ་རལ་གྲི་འཛིན། །མཚན་
དཔེའི་དཔལ་འབར་དབུ་ལ་པཎ་ཞུ་གསོལ། །གཡོན་དུ་འཕགས་པ་ཕྱག་གཡས་མཆོག་སྦྱིན་
དང༌། །གཡོན་པས་ཏིང་ངེ་འཛིན་གྱི་ཕྱག་རྒྱ་མཛད། །གཉིས་ཀས་ཆོས་གོས་ངུར་སྨྲིག་རྣམ་གསུམ་
གསོལ། །ཞབས་གཉིས་རྡོ་རྗེའི་སྐྱིལ་མོ་ཀྲུང་གིས་བཞུགས། །དེ་རྣམས་སྟེང་གི་གཡས་སུ་སྐྱེ་
རྡོ་རྗེ། །གཡོན་དུ་འཁོར་ལོ་བདེ་མཆོག་ཡབ་ཡུམ་བཅས། །གཙོ་བོའི་གཡས་གཡོན་སྟེང་
གི་ཆ་རྣམས་སུ། །འཁོར་ལོ་ལ་སོགས་རིགས་ལྔའི་ཕྱག་མཚན་དང་། །གཡས་ཕྱོགས་སྟེང་ན་རྣམ་
རྒྱལ་མཆོད་རྟེན་བཞུགས། །དེ་ཡི་འོག་ཏུ་བྱང་ཆུབ་མཆོད་རྟེན་ཆེ། །གཡོན་གྱི་དབུས་དང་

དེ་ཡི་ཐད་ཀའི་ཕྱིར། །བྱང་ཆུབ་མཆོད་རྟེན་ཆུང་བཅས་འཇའ་དབུས་བཞུགས། །གཡས་འོག་
གུར་མགོན་ལྕམ་དྲལ་འཁོར་བཅས་རྣམས། །སོ་སོའི་རྒྱན་དང་ཆ་ལུགས་ཡོངས་སུ་རྫོགས། །
དེ་ཡི་ཕྱོགས་མཚམས་སྟེང་འོགས་ཐམས་ཅད་དུ། །རྩ་བརྒྱུད་བླ་མ་ཡི་དམ་དཀྱིལ་འཁོར་དང་། །
སངས་རྒྱས་བྱང་སེམས་ཆོས་སྲུང་ནོར་ལྷའི་ཚོགས། །སྤྲིན་ཕུང་འཐིབས་པ་བཞིན་དུ་བཞུགས་
པར་གྱུར། །ཀུན་གྱི་གནས་གསུམ་ཨོཾ་ཨཱཧཱུྃ་གིས་མཚན། །ཧཱུྃ་ལས་འོད་འཕྲོས་བླ་མ་ཡི་
དམ་དང་། །སངས་རྒྱས་བྱང་སེམས་ཆོས་སྲུང་ནོར་ལྷར་བཅས། །སྤྱན་དྲངས་བླ་མའི་ཚོགས་
ལ་ཐིམ་པའི་མདོ། །སྐྱབས་གནས་ཐམས་ཅད་འདུས་པའི་ངོ་བོར་གྱུར། །དེ་ནས་དད་མོས་གདུང་
ཤུགས་དྲག་པོ་ཡིས། ། མགོན་པོ་གང་གི་དྲིན་གྱིས་བདེ་ཆེན་ཉིད། །སྐད་ཅིག་ཉིད་ལ་
འཆར་བར་མཛད་པ་ཡི། ། བླ་མ་དཀོན་མཆོག་རིན་ཆེན་ལྟ་བུའི་སྐུ། །རྡོ་རྗེ་ཅན་ཞབས་
པད་ལ་གུས་པས་འདུད། །རྡོ་རྗེ་འཆང་དབང་བདག་མེད་བིརྱ་པ། །ནག་པོ་པ་ནས་བསྟན་
པའི་རྒྱལ་མཚན་བར། །བྱོན་པའི་གསུང་ངག་ཚོགས་སློབ་བླ་མ་ལ། །སྒོ་གསུམ་གུས་པ་
ཆེན་པོས་ཕྱག་འཚལ་ལོ། །ཚངས་དབང་གཙུག་གི་ནོར་བུས་ལེགས་མཆོད་པ། །གང་གི་
ཞབས་པད་འཁོར་ལོའི་རི་མོ་དང་། །ཀུན་ནས་དང་བའི་འོད་ཀྱི་དྲྭ་བས་མཛེས། །ཐུབ་དབང་
མི་ཡི་མཆོག་ཁྱོད་ཕྱག་འཚལ་ལོ། །ཚངས་པར་སྤྱོད་པའི་དགེ་བསྙེན་ཚུལ་འཛིན་པ། །བསོད་
ནམས་དཔག་མེད་ལྡན་པའི་དབང་ཕྱུག་གིས། །ཤེས་བྱ་མ་ལུས་གཟིགས་པའི་རྩེ་མོར་ཕྱིན། །
བློ་ཆེན་སྨྲ་བའི་དཔལ་ལ་མགོས་ཕྱག་འཚལ། །ཆོས་རྣམས་ཀུན་གྱི་གནས་ལུགས་ཐུགས་སུ་
ཆུད། །ཟབ་རྒྱས་གསང་སྔགས་རྒྱ་མཚོའི་ཕ་རོལ་ཕྱིན། །བོད་ཡུལ་རྡོ་རྗེ་འཛིན་པ་ཀུན་གྱི་
རྗེ། །གྲགས་པ་རྒྱལ་མཚན་ཞབས་ལ་མགོས་ཕྱག་འཚལ། །ཤེས་བྱ་ཐམས་ཅད་གཟིགས་
པའི་སྤྱན་ཡངས་ཤིང་། །འགྲོ་ཀུན་དགེ་ལེགས་སྒྲུབ་པའི་ཐུགས་རྗེ་ཅན། །བསམ་ཡས་ཕྲིན་
ལས་མཛད་པའི་སྟོབས་མངའ་བ། །འཇམ་མགོན་བླ་མའི་ཞབས་ལ་མགོས་ཕྱག་འཚལ། །གྲགས་
ལྡན་ཀུན་ཏུ་བཟང་པོའི་རྣམ་པར་འཕྲུལ། །རྩོད་པའི་དུས་འདིར་ཐམས་ཅད་མཁྱེན་པར་གྲགས། །
འཛམ་གླིང་བསྟན་པའི་བདག་པོར་མངའ་གསོལ་བའི། །ཆོས་རྒྱལ་འཕགས་པའི་ཞབས་ལ་མགོས་
ཕྱག་འཚལ། །མདོ་རྒྱུད་ཀུན་གྱི་རྒྱ་མཚོ་ལས་བྱུང་བའི། །གསུང་ངག་ཡིད་བཞིན་ནོར་བུའི་
དགའ་སྟོན་འགྱེད། །ཕན་བདེའི་དཔལ་འབྱོར་བཟང་པོ་སྩོལ་མཛད་པ། །དཔལ་ལྡན་བླ་མའི་

ཞབས་ལ་ཕྱག་འཚལ་ལོ། །བདེ་ཆེན་ཞིང་ན་འཇིག་རྟེན་མགོན་པོ་དང་། །རྒྱལ་བའི་མདུན་
ན་མང་ཐོས་ཀུན་དགའ་བོ། །དགའ་ལྡན་གླིང་དུ་དུལ་བའི་དབང་པོར་གྲགས། །འཕགས་པའི་
ཡུལ་དུ་གསང་བའི་རྒྱ་མཚོའི་ཞབས། །རྗེ་བཙུན་དྲུང་ན་ཚུལ་ཁྲིམས་རྒྱལ་པོ་སྟེ། །མ་འོངས་རྒྱ་
མཚོའི་བློ་ཞེས་འཚང་རྒྱལ་བའི། །ཀུན་མཁྱེན་ཀུན་དགའ་བཟང་པོར་གུས་ཕྱག་འཚལ། །རྣམ་
ཀུན་མཆོག་ལྡན་སྟོང་ཉིད་རྡོ་རྗེ་དང་། །འཕོ་བྲལ་བདེ་ཆེན་བཅུ་དྲུག་མཉམ་སྦྱོར་བའི། །
དགྱེས་མཛད་རྡོ་རྗེ་འཁོར་ལོ་བདེ་མཆོག་ལ། །སྒོ་གསུམ་གུས་པ་ཆེན་པོས་ཕྱག་འཚལ་ལོ། །
གཞན་ཡང་ཡི་དམ་སངས་རྒྱས་དམ་ཆོས་དང་། །མཆོད་རྟེན་ཉན་ཐོས་རང་རྒྱལ་ཆོས་སྲུང་ཚོགས།།
ནོར་ལྷ་ལ་སོགས་མཆོད་འོས་ཐམས་ཅད་ལ། །སྒོ་གསུམ་གུས་པ་ཆེན་པོས་ཕྱག་འཚལ་ལོ། །
དེ་ནས་མཆོད་པ་བྱིན་རླབས་གོང་ལྟར་བྱ། །མཆོད་ཡོན་ཕལ་ཆེར་མཆོད་ཡོན་བླ་བྲེ་དང་། །མཆོད་
ཡོན་བཀོད་པའི་འོད་ཟེར་རབ་བཀྱེ་ཞིང་། །མཆོད་ཡོན་སྣ་ཚོགས་ཀུན་ཏུ་བཀྲམ་བྱས་ནས། །
བདག་ཉིད་ཆེན་པོ་དཔལ་ལྡན་བླ་མ་མཆོད། །ཨོཾ་གུ་རུ་བུདྡྷ་བོ་དྷི་སཏྭ་ས་པ་རི་ཝཱ་ར་ཨརྒྱུ་པྲ་ཏིཙྪ་སྭཱ་
ཧཱ། དེ་བཞིན་མེ་ཏོག་ལ་སོགས་རིགས་འགྲེ་སྦྱར། སིལ་སྙན་ཕལ་ཆེར་སིལ་སྙན་བླ་བྲེ་དང་། །
སིལ་སྙན་བཀོད་པའི་འོད་ཟེར་རབ་བཀྱེ་ཞིང་། །སིལ་སྙན་སྣ་ཚོགས་ཀུན་ཏུ་བཀྲམ་བྱས་ནས། །
བདག་ཉིད་ཆེན་པོ་དཔལ་ལྡན་བླ་མ་མཆོད། །ཨོཾ་གུ་རུ་བུདྡྷ་བོ་དྷི་སཏྭ་ས་པ་རི་ཝཱ་ར་ཤབྡ་པྲ་
ཏཱིཙྪ་སྭཱ་ཧཱ། རོལ་མོའི་ཁོངས་སུ་དྷ་རྨ་ར་ཎི་བརྗོད། རྨད་བྱུང་འཁོར་ལོ་ནོར་བུ་གཟུགས་མཛེས་
མ། །ཁྱིམ་བདག་གླང་ཆེན་རྟ་མཆོག་དམག་དཔོན་བཅས། །མི་དབང་རིན་ཆེན་སྣ་བདུན་
འདི་དག་ནི། །བླ་མ་རྒྱལ་བ་སྲས་དང་བཅས་ལ་འབུལ། །ༀ་གུ་རུ་བུདྡྷ་བོ་དྷི་སཏྭ་ས་པ་རི་
ཝཱ་ར་སལྟ་རན་པཱུ་ཛི་ཏེ་ཨཱཿཧཱུཾ། །ཡིད་འོང་དཔལ་བེའུ་འཁོར་ལོ་གདུགས་མཆོག་དང་། །རྒྱལ་
མཚན་གསེར་ཉ་པདྨ་བུམ་པ་དུང༌། །རྒྱལ་བའི་བཀྲ་ཤིས་རྟགས་བརྒྱད་འདི་དག་ནི། །བླ་མ་རྒྱལ་
བ་སྲས་དང་བཅས་ལ་འབུལ། །ༀ་གུ་རུ་བུདྡྷ་བོ་དྷི་སཏྭ་ས་པ་རི་ཝཱ་ར་ཨབྦ་མངྒ་ལཾ་ཀུ་རུ་པཱུ་ཛི་
ཏེ་ཨཱཿཧཱུཾ། །མཛེས་པའི་གཟུགས་མཆོག་སྙན་པའི་སྒྲ་དབྱངས་དང་། །ཡིད་འོང་དྲི་ཞིམ་རོ་མཆོག་
ཡང་འཇམ་གོས། །འདོད་ཡོན་ལྔ་ཡི་ཟག་མེད་སྤྲིན་ཕུང་འདི། །བླ་མ་རྒྱལ་བ་སྲས་དང་བཅས་
ལ༴ ཨོ་གུ་རུ་བུདྡྷ་བོ་དྷི་སཏྭ་ས་པ་རི་ཝཱ་ར་པཉྩ་ཀཱ་མ་གུ་ཎ་པཱུ་ཛི་ཏེ་ཨཱཿཧཱུཾ། །མེ་ལོང་གི་ཝཾ་ཞོ་བཅུད་
དུརྦ་དང་། །བིལ་བ་དུང་དཀར་ལི་ཁྲི་ཡུངས་ཀར་བཅས། །བཀྲ་ཤིས་རྫས་མཆོག་བརྒྱད་པོ་

འདི་དག་ནི། །བླ་མ་རྒྱལ་བ་སྲས་དང་བཅས །ཨོཾ་གུ་རུ་བུདྡྷ་བོ་དྷི་སཏྭ་ས་པ་རི་ཝཱ་ར་ཨཊྚ་
མངྒ་ལ་དྲ་བྱ་པཱུ་ཛི་ཏེ་ཨཱཧཱུྃ། །གཞན་ཡང་དངོས་སུ་འབྱོར་དང་ཡིད་བྱུང་གི །མཆོད་པའི་
སྤྲིན་ཕུང་ནམ་མཁའི་ཁམས་གང་བ། །ཀུན་ཏུ་བཟང་པོའི་སྨོན་ལམ་ཇི་བཞིན་དུ། །བློ་ཡིས་
བླངས་ཏེ་རྒྱལ་བ་སྲས་བཅས་མཆོད། །བྱང་ཆུབ་བར་དུ་འབངས་སུ་མཆི་བ་དང་། །བསོད་ནམས་
ཚོགས་ཆེན་ཡོངས་སུ་བཀང་བའི་ཕྱིར། །དུས་གསུམ་བླངས་པའི་ཕུང་པོའི་ཚོགས་པ་རྣམས། །བླ་
མ་རྒྱལ་བ་སྲས་དང་བཅས་ལ་འབུལ། །དེ་ནས་མཎྜལ་སོ་བདུན་སྤྱི་ལྟར་བརྗོད། ས་གཞི་སྤོས་ཆུས་
བྱུགས་ཤིང་མེ་ཏོག་བཀྲམ། །རི་རབ་གླིང་བཞི་ཉི་ཟླས་བརྒྱན་པ་འདི། །སངས་རྒྱས་ཞིང་དུ་
དམིགས་ཏེ་ཕུལ་བ་ཡིས། །འགྲོ་ཀུན་རྣམ་དག་ཞིང་ལ་སྤྱོད་པར་ཤོག །དེང་ནས་བྱང་ཆུབ་
སྙིང་པོར་མཆིས་ཀྱི་བར། །བདག་གི་ལུས་དང་ལོངས་སྤྱོད་ཅི་བདོག་དང་། །དུས་གསུམ་བསགས་
པའི་དགེ་བའི་དངོས་པོ་རྣམས། །མཁའ་མཉམ་སེམས་ཅན་ཀུན་གྱི་དོན་བགྱིད་ཕྱིར། །རྩེ་གཅིག་
གུས་པས་ཁྱེད་ལ་དབུལ་བར་བགྱི། །ཀུན་ནས་ཡེ་ཤེས་གཟིགས་པའི་སྤྱན་ལྡན་པའི། །ཡོན་
གནས་དམ་པ་ཐུགས་རྗེ་ཅན་རྣམས་ཀྱིས། །འཆིང་ལྡན་བདག་ལ་བརྩེ་བས་ཉེར་དགོངས་ཏེ། །
བདག་གི་མཆོད་པ་འདི་དག་བཞེས་སུ་གསོལ། །བཞེས་ནས་ད་ལྟ་བྱིན་གྱིས་བརླབ་ཏུ་གསོལ། །
ཨོཾ་གུ་རུ་བུདྡྷ་བོ་དྷི་སཏྭ་ས་པ་རི་ཝཱ་ར་རཏྣ་མཎྜལ་པཱུ་ཛ་མེ་གྷ་ས་མུ་དྲ་ས་སྤ་ར་ཎ་ས་མ་ཡེ་ཧཱུྃ། །གང་
ལ་ཆགས་ན་ཉེས་ཀུན་འབྱུང་བའི་གཞི། །ཉོན་མོངས་ཀྱིས་བསགས་ཟས་ནོར་ལོངས་སྤྱོད་ཀུན། །
རྗེ་བཙུན་བླ་མ་མཆོག་ལ་དབུལ་བར་བགྱི། །རྒྱགས་དང་སེར་སྣ་ཞི་བར་བྱིན་གྱིས་རློབས། །
རང་གི་ཞེ་སྡང་རང་གཟུགས་ཤར་བ་ཡི། །གནོད་བྱེད་དགྲ་འདྲེར་སྣང་བ་ཅི་མཆིས་པ། །
རྗེ་བཙུན་འཁོར་ལོའི་འཁོར་དུ་དབུལ་བར་བགྱི། །ཞེ་སྡང་དབྱིངས་སུ་ཞི་བར་བྱིན་གྱིས་རློབས། །
ལྟར་སྣང་ཕན་པས་འཁོར་བར་འཆིང་བའི་གྲོགས། །གཉེན་དང་མཛའ་བཤེས་འཁོར་གཡོག་
ལ་སོགས་པ། །དེ་ཀུན་བླ་མ་མཆོག་ལ་དབུལ་བར་བགྱི། །འདོད་ཆགས་རྣམ་རྟོག་ཞི་བར་
བྱིན་གྱིས་རློབས། །ཚེ་རབས་དུ་མར་གྲངས་མེད་མར་བྱས་ཀྱང་། །ལས་ཉོན་དབང་གིས་
གཉེན་པོ་མ་ཤེས་པའི། །བར་མའི་འགྲོ་རྣམས་ཁྱེད་ལ་དབུལ་བར་བགྱི། །རྨོངས་དང་ཕྲག་
དོག་ཞི་བར་བྱིན་གྱིས་རློབས། །དེ་ནས་ཁྱད་པར་གསུང་ངག་ལམ་རིམ་དང་། འབྲེལ་བའི་གསོལ་བ་
ཕུལ་ཚུགས་འདི་ལྟར་གདབ། སྟོན་པ་མཆོག་གིས་ལེགས་གསུངས་གྲུབ་པས་བསྒོམས། མཁས་པས་

ལེགས་བཀྲལ་བརྒྱུད་པའི་མན་ངག་ལྡན། ཚད་མ་བཞི་ལྡན་གསུམ་ངག་ལམ་འབྲས་ལ། །
ཉམས་ལེན་སྙིང་པོར་ནུས་པར་བྱིན་གྱིས་རློབས། །འདུན་དང་ཞེ་སྡང་འཇིགས་རྨོངས་འགྲོ་བ་
བཞིའི།
།ཆོས་ལས་མི་འདའ་དཀོན་མཆོག་ཡོན་ཏན་མཐོང་། །དེ་ཐོབ་འདོད་དང་བསླུ་མེད་
ཡིད་ཆེས་ཀྱིས། །རྣམ་གསུམ་དད་པ་བརྟན་པར་བྱིན་གྱིས་རློབས། །དམ་པའི་བཤེས་གཉེན་
ཐུགས་ཟིན་མཉེས་པས་བསྙེན། །ཅི་གསུངས་བཀའ་སྒྲུབ་ཆོས་མཐུན་དབེན་གནས་སུ། །
མཐུན་རྐྱེན་ཡོ་བྱད་རྙེད་པས་ཆོག་ཤེས་ཤིང་། །སྒྲུབ་ལ་དམ་བཅའ་ནུས་པར་བྱིན་གྱིས་རློབས། །
འཇིགས་དང་དད་པ་སྙིང་རྗེས་རང་གཞན་ཀུན། །སྲིད་པའི་སྡུག་བསྔལ་ལས་སྒྲོལ་དཀོན་མཆོག་
གསུམ། །སྟོན་ལམ་གྲོགས་ཀྱི་ཚུལ་དུ་སྒོ་གསུམ་གྱིས། །སྙིང་ནས་སྐྱབས་སུ་འགྲོ་བར་བྱིན༴ །
སྲིད་ལས་ངེས་པར་འབྱུང་བའི་ཐར་འདོད་སྐྱེས། །སྙིང་རྗེ་བྱང་ཆུབ་སེམས་ཀྱིས་གཞན་ཕན་
འབྱོངས། །སྣང་གསུམ་སྤྱིའི་མདོར་བསྟན། མཐར་ཐུག་འབྲས་བུ་མཆོག་གིས་ཡིད་ཕྲོགས་ཏེ། །
ཐེག་ཆེན་ལམ་ལ་སློབ་པར་བྱིན༔ མ་དག་སྣང་བའི་མདོར་བསྟན། རིགས་དྲུག་མཉེས་པས་བློ་
སྣ་ཆོས་ལ་བསྐུལ། །དལ་འབྱོར་རྙེད་དཀས་ཤུགས་དྲག་བརྩོན་འགྲུས་བརྩམ། །དགེ་སྡིག་
འབྲས་བུའི་བླང་དོར་གནད་ལ་མཁས། །འཁོར་བར་ངེས་འབྱུང་སྐྱེ་བར་བྱིན །རྒྱས་བཤད།
གངས་རི་ཆབ་རོམ་ཐང་ཆེན་བུ་ཡུག་སྦྲེབས། །ཆུ་བུར་ཆུ་བརྡོལ་ཨ་ཆུ་ཀྱི་ཧུད་འདོན། །སོ་
འཐམས་ཨུཏྤལ་པདྨ་པད་ཆེར་གས། །གྲང་དམྱལ་གནས་རིགས་དྲན་པར །ལྕགས་བསྲེགས་
ས་གཞིར་འབར་བའི་མེ་ཡིས་ཁྱབ། །ཡང་སོས་ཐིག་ནག་བསྡུས་འཇོམས་ངུ་འབོད་དང་།། །།དུ་
འབོད་ཆེན་པོ་ཚ་བ་རབ་ཏུ་ཚ། །མནར་མེད་ཚ་དམྱལ་དྲན་པར་བྱིན༴ །གང་དེའི་ཕྱོགས་བཞིར་
འབྲོས་སྙམ་མཐར་སྐོར་དུ། །མེ་མུར་འོབས་དང་རོ་མྱགས་སྤུ་གྲིའི་ལམ། །རལ་གྲི་ཤལ་མ་
ལི་དང་ཐལ་ཚན་ཆུ། །ཉེ་འཁོར་སྡུག་བསྔལ་དྲན་པར །གཞན་ཡང་ཟངས་མོ་ཆེར་འཚོང་
ཁྲོ་ཆུ་འཐུང༌། །ལྕེར་རྨོད་ལྕགས་བསྲེགས་ལྷེལ་འགྲིལ་འཁྱུད་མོས་སྡོམ། །སྒོ་ཐབ་ཀ་བ་གྲལ་
གདན་ཕྱགས་མ་བཞིན། །ཉི་ཚེའི་སྡུག་བསྔལ་དྲན་པར༴ །ཆུ་ཤིང་རང་སྐམ་ཡ་ངའི་བྱེ་ཐང་
དུ། །ཕྱི་ནང་སྒྲིབ་པས་ལུས་འཁོགས་མེར་འབར་སྐེམ། །ཡན་ལག་མགོ་ལུས་མི་ཐེག་བཀྲེས་
སྐོམ་གདུང༌། །ཡི་དྭགས་གནས་རིགས་དྲན་པར །རྒྱ་མཚོ་ཆེ་དང་གླིང་བར་མཐོ་རིས་གནས། །
སྤྱི་མཐུན་བླུན་རྨོངས་ཕན་ཚུན་གསོད་ཅིང་བཟའ། །བཀོལ་སྤྱོད་བརྡུང་བརྡེག་དབང་མེད་ལས་

ཀྱིས་མནར། །དུད་འགྲོའི་གནས་རིགས་དྲན་པར༴ །མཐོ་རིས་བདེ་བ་ལྟར་སྣང་སྡུག་བསྔལ་
རྒྱུ། །བརྒྱ་བྱིན་ཐ་མལ་སྒྱུར་རྒྱལ་བྲན་དུ་སྐྱེ། །ཚངས་པ་མནར་མེད་ཉི་ཟླ་མུན་འཇུག་སོགས། །
སྤྱིར་བཏང་འགྱུར་བ་དྲན་པར །མཐོ་དམན་འབྱོར་རྒུད་དགྲ་གཉེན་འཕྲད་བྲལ་སྡུག །ཡོད་པ་
གསོག་བསྲུང་མེད་པ་འཚོལ་རྙེད་སོགས། །སྐྱེ་རྒ་ན་འཆི་འགྲོ་ལྔའི་ལས་ཀུན་མྱོང་། །མི་ཡི་
འགྱུར་བ་དྲན་པར །ལྷ་ཡི་དཔལ་ལ་སྡང་པའི་ཕྲག་དོག་གིས། །རྟག་ཏུ་གོ་མཚོན་ཐོགས་
ཤིང་འཁྲུགས་རྩོད་དང་། །གཡུལ་ཕམ་ལུས་གཅོད་སྲོག་འཆོར་མྱ་ངན་གདུང་། །ལྷ་མིན་འཐབ་
རྩོད་དྲན་པར །མདོག་འགྱུར་གོས་རྒྱན་རྙིང་དང་འོད་ཉམས་སོགས། །ཉེ་རིང་འཆི་ལྟས་མཐོང་ཚེ་
གནས་གསུམ་ལ། །བརྟགས་པས་དམྱལ་བའི་སྡུག་བསྔལ་ལས་ཀྱང་ཐུ། །འདོད་གཟུགས་
འཕོ་ལྟུང་དྲན་པར །འཁོར་བའི་ལས་ལ་ཟིན་མེད་གཅིག་རྗེས་གཅིག །འདོད་ཡོན་སྤྱད་
པས་མི་ངོམ་ཡང་སྲེད་འཕེལ། །སྐྱེ་འཆི་ལས་ཉོན་མ་ཟད་དེ་སྲིད་འཁོར། །འདུ་བྱེད་སྡུག་བསྔལ་
དྲན་པར༴ །མི་ལུས་ཐོབ་པའི་རྒྱུ་རྐྱེན་དཀོན་པ་དང༌། །ཐོབ་མིན་འགྲོ་བའི་གྲངས་དང་མདོ་
སྡེའི་དཔེ། །དལ་བརྒྱད་འབྱོར་བཅུའི་ངོ་བོ་ཕན་ཡོན་སོགས། །བསམས་ནས་རྙེད་དཀའ་
དྲན་པར །སྲིད་འདིར་སྐྱེས་ནས་འཆི་བའི་ལམ་ཆེན་ཞུགས། །སྟོང་གསུམ་འཇིག་འགྱུར་
ཆུ་བུར་ལུས་འདིར་སོམས། །ལོ་ཟླ་ཞག་སོང་ཚེ་འདི་སྣོན་མེད་འཛད། །ངེས་པར་འཆི་བ་དྲན་
པར།རྒས་གཞོན་ངེས་མེད་འཆི་ལ་ཚེ་ཚད་མེད། །གདོན་བགེགས་ལྟ་ཅི་འཚོ་བའི་རྐྱེན་
གྱིས་རྒོལ། །ལས་ཀྱིས་ཚེ་ཟད་སྲིད་འདིར་ཟློག་པ་དཀོན། །ནམ་འཆི་ངེས་མེད་དྲན་པར །
འཆི་ཚེ་ཟས་ནོར་ཚོགས་ཀྱང་སྒྲེན་མོར་འགྲོ། །གཉེན་འཁོར་བྱམས་པས་བསྐོར་བཞིན་གཅིག་
པར་འཁྱམས། །དཔའ་རྩལ་ཆེ་བཙན་ལྡན་ཡང་བྲང་ལག་འཐབ། །ཆོས་མིན་ཕན་མེད་དྲན་
པར༴ །ཆགས་སྡང་རྨོངས་པས་སྒོ་གསུམ་བག་མེད་ཀྱིས། །མི་དགེ་རྣམ་བཅུ་ཆེ་འབྲིང་ཆུང་
གི་ལས། །རྣམ་སྨིན་རྒྱུ་མཐུན་བདག་འབྲས་སྡུག་བསྔལ་ལ། །བསམས་ནས་སྤོང་སེམས་
སྐྱེ་བར།དུག་གསུམ་མེད་པའི་སྒོ་གསུམ་དགེ་བཅུའི་ལས། །ངོ་བོ་ཀུན་སློང་རྟགས་མངོན་
གཉེན་པོ་ཞིང་། །རྣམ་དབྱེ་བྱེད་པའི་དེ་དེའི་བདེ་འབྲས་ལ། །བསམས་ནས་སྒྲུབ་བློ་སྐྱེ་བར །
རྟག་ཏུ་འགྲོ་འཆག་ཉལ་འདུག་སྤྱོད་ལམ་ཀུན། །དགེ་སྡིག་མ་ངེས་བཏང་སྙོམས་ལུང་མ་བསྟན། །
རྒྱལ་སྲས་སྤྱོད་པས་ལམ་ཁྱེར་དགེ་ལ་སྒྱུར། །ཅི་བྱས་ཆོས་སུ་འགྲོ་བར༴ དོན་བསྡུས། མདོར་ན་

འཁོར་བའི་གནས་རིགས་མཐོ་དམན་ཀུན། །གང་དུ་སྐྱེས་ཀྱང་སྡུག་བསྔལ་འབའ་ཞིག་ལས། །
བདེ་བའི་གོ་སྐབས་མེད་པར་ཐག་ཆོད་པའི། །མ་དག་སྣང་བ་འབྱོངས་པར༔ ༈ ཉམས་
སྣང་མདོར་བསྟན། འགྲོ་ཀུན་ཕ་མར་ཤེས་པའི་བྱམས་སྙིང་རྗེ། །གཞན་ཕྱིར་སངས་རྒྱས་སྒྲུབ་འདོད་
སྨོན་འཇུག་སེམས། །རྣམ་རྟོག་ཉེར་ཞི་གནས་ལུགས་མཐོང་བ་ཡི། །ལྷག་པའི་བྱང་སེམས་
འབྱོངས་པར །རྒྱས་བཤད། །འགྲོ་བ་འདི་ཀུན་ཕ་མ་གཉེན་གྲོགས་ཏེ། །ཕན་འདོགས་
དྲིན་གཟོ་མེད་པའི་ཚུལ་འདི་ཁྲེལ། །དེ་སླད་མ་རྣམས་བདེ་བ་རྒྱུ་འབྲས་ལ། །འགོད་པའི་
བྱམས་པ་འབྱོངས་པར །ཚེ་རབས་མར་གྱུར་སྐྱེ་ཤི་མ་ཤེས་བླུན། །དགྲ་གཉེན་བར་མའི་
འགྲོ་འདི་སྡུག་བསྔལ་དང༌། །དེ་རྒྱུ་མ་རིག་བདག་འཛིན་དང་བྲལ་བའི། །བཅོས་མིན་སྙིང་
རྗེ་འབྱོངས་པར༴ །མཁའ་མཉམ་འགྲོ་ཀུན་སྲིད་པའི་རྒྱ་མཚོ་ལས། །འདོན་པའི་དེད་དཔོན་
རྫོགས་པའི་སངས་རྒྱས་དེ། །བདག་གིས་ཐོབ་ནས་མ་རྣམས་ཐར་པའི་ལམ། །འགོད་འདོད་
སྨོན་སེམས་འབྱོངས་པར །ཐོག་མེད་འཁོར་བར་སྡུག་ཀུན་འབྱུང་བའི་གཞི། །བདག་
གཅེས་གཞན་སྡང་རྨོངས་པ་ལས་བྱུང་ཞིང་། །འགྲོ་ཀུན་བདེར་འདོད་སྡུག་བསྔལ་འདོར་མཚུངས་
ཕྱིར། །བདག་གཞན་མགོ་མཉམ་ནུས་པར༴ །འགྲོ་བའི་སྡུག་བསྔལ་རྒྱུར་བཅས་བདག་གིས་
ལེན། །བདག་གི་བདེ་དགེ་རྒྱུར་བཅས་འགྲོ་ལ་གཏོང་། །བདག་གཞན་བདེ་སྡུག་མཚན་མ་
མི་དམིགས་པའི། །གཏོང་ལེན་དམིགས་གནད་འབྱོངས་པར༴ །འགྲོ་ཀུན་ཕན་བདེའི་བྱ་
བ་ཀུན་ལ་འཇུག །ཕྱིན་དྲུག་བསླབ་པས་རང་རྒྱུད་དག་པར་བྱས། །བསྡུ་དངོས་བཞི་ཡིས་
གཞན་རྒྱུད་སྨིན་པ་སོགས། །རྒྱལ་སྲས་སྤྱོད་ལ་འབྱོངས་པར༴ །ཉེས་པ་ལྔ་སྤོང་འདུ་བྱེད་
བརྒྱད་བསྟེན་ཅིང་། །འཛེག་ཐབས་དགུ་ཡིས་རྣམ་རྟོག་ཕྲ་རགས་ཞི། །ཉམས་ལྔ་ངོས་ཟིན་
སེམས་གནས་རིམ་གྱིས་གྲུབ། །ཞི་གནས་ཏིང་འཛིན་བརྟན་པར །བདག་དང་ཕུང་པོ་རྣམ་
རིག་རྟོག་པ་ཡིས། །མ་བསླང་སེམས་ཀྱི་རང་བཞིན་འོད་གསལ་བ། །ལྷག་གེར་མཐོང་བའི་
བདག་མེད་གནས་ལུགས་རྟོགས། །ལྷག་མཐོང་ཟབ་མོ་འགྲུབ་པར༴ །རྣམ་རྟོག་མཚན་མ་
མེད་པའི་ཞི་གནས་དང་། །གནས་ལུགས་རང་ངོ་རྟོགས་པའི་ལྷག་མཐོང་གཉིས། །ཟུང་འཇུག་
མཐའ་བརྒྱད་སྤྲོས་བྲལ་དབུ་མའི་ལམ། །ངེས་དོན་ལྟ་བ་རྟོགས་པར༴ །དོན་བསྡུས། །མདོར་
ན་རྒྱལ་བའི་གསུང་རབ་ཀུན་གྱི་བཅུད། །བྱང་ཆུབ་སེམས་གཉིས་བསླབ་ལས་མི་འདའ་བར། །

ཏིང་འཛིན་ཟབ་མོ་རྒྱུན་ཆད་མེད་པ་ཡི། །ཐུན་མོངས་ཉམས་སྣང་འབྱོངས་པར །དེ་ལྟར་
རྒྱུ་ཡི་ཐེག་པས་རྒྱུད་སྦྱངས་ནས། །འབྲས་བུ་བླ་མེད་རྡོ་རྗེའི་ཐེག་པ་ཞེས། །སྟོན་པ་མཆོག་
དེས་གསུངས་པའི་ཉེ་ལམ་ལ། །བརྩོན་པས་མྱུར་དུ་འཇུག་པར །གང་ཚེ་ལམ་གསུམ་
ཉམས་གསུམ་དྲོད་གསུམ་དང་། །རྟེན་འབྲེལ་གསུམ་དང་ཏིང་འཛིན་གསུམ་ལ་སོགས། །སྐྱེ་
འགྱུར་ཉམས་ལ་བསམ་གྱིས་མི་ཁྱབ་རུང་། །བྱང་རྒྱལ་གནད་ཀྱིས་སྐྱོང་བར༔ ༈ དག་པའི་
སྣང་བ། གཟོད་ཐོབ་འབྲས་བུ་བདེ་བར་གཤེགས་པ་ཡི། །གསང་གསུམ་མི་ཟད་རྒྱན་གྱི་
འཁོར་ལོ་དང་། །དག་པའི་སྣང་བ་ཐོས་པས་ཡིད་སྤྲོ་སྟེ། །མྱུར་དུ་འཐོབ་འདོད་སྐྱེད་པར༴ །མ་
དག་སྣང་བས་ཁམས་གསུམ་ཞེན་པ་ལྡོག །ཉམས་ཀྱི་སྣང་བས་ལམ་ལ་ངེས་ཤེས་སྐྱེ། །དག་
པའི་སྣང་བས་འབྲས་བུ་མཆོག་ལ་སྤྲོ། །ལམ་བཟང་མཐའ་རུ་ཕྱིན་པར་བྱིན་གྱིས་རློབས།། །།
༈ གསང་ཆེན་ལམ་གྱི་ཐོག་མར་ངེས་པའི་ཕྱིར། །རྒྱུ་ལམ་འབྲས་བུའི་ལྟ་སྒོམ་དྲོད་རྟགས་ལྡན། །
རྡོ་རྗེ་སློབ་དཔོན་མཆོག་གི་བཀའ་དྲིན་ལས། །སྨིན་གྲོལ་ཟབ་མོ་ནོད་པར་བྱིན་གྱིས་རློབས། །
ཕྱི་ནང་གསང་བ་དེ་ཉིད་སློབ་དཔོན་བཞིས། །བུམ་གསུང་ཤེར་ཡིས་རྩ་ཡིག་ཁམས་རླུང་སྨིན། །
སྒོ་གསུམ་སྒྲིབ་དག་ལམ་བཞི་སྒོམ་རུང་གིས། །སྐུ་བཞིའི་རྟེན་འབྲེལ་འགྲིགས་པར །དབང་
ཐོབ་དོན་པོ་དབང་བཞི་རེ་རེ་བཞིན། །མཉམ་གཞག་རྗེས་སྤྱོད་བཟའ་བསྲུང་མི་འབྲལ་རྣམས། །
ཏིང་འཛིན་རྒྱུ་དངོས་རྟེན་སྤངས་གྲོགས་སུ་ཤེས། །བསྲུང་ཚུལ་བཞི་ལས་མི་འདར་བྱིན༴ །འདི་
ནས་དམ་ཚིག་བསྔོ་བགྲང་མི་སྤྲོ་ན་འོག་བསག་སྦྱོང་གི་མགོར་འཇུག །སྐབས་འགར་བཤགས་ཚིག་སྦྱར་བར་
མོས་ན་མཆན་ལྟར་བརྗོད། སློབ་དཔོན་སྨད་དང་བཀའ་འདས་སྤུན་ལ་མཁོན། །སྙིང་ནས་བྱམས་
སྤང་བྱང་ཆུབ་སེམས་གསུམ་གཏད། །རང་གཞན་ཆོས་གཤེ་གསང་སྒྲོགས་ཕུང་ལྔ་བརྙས། །
དག་ཆོས་སོམ་ཉི་ཟབ་མོ་མཐོལ་ལོ་བཤགས། །མཆན། །སྤོང་བར །གདུག་བྱམས་
ཆོས་ཉིད་ཚད་གཞལ་དད་ཅན་བསླུ། །སྐབས་འགྲེལ་དམ་རྫས་མི་སྟེན་ཤེས་རབ་སྨོད། །མ་སྨིན་
བསྟེན་དང་ཚོགས་རྩོད་གསང་དགོས་འཆོར། །དོན་གཉེར་ལོག་བཤད་བྱས་པ་མཐོལ་ལོ་
བཤགས། མཆན། སྤོང་བར༴ །དམན་མོས་ནང་གནས་སྐལ་མེད་གསང་བ་སྟོན། །བསྙེན་
བྲལ་སློབ་དཔོན་འབྲེལ་མེད་ཕྱག་རྒྱ་འཆའ། །དགོས་མེད་སྡོམ་གཉིས་འདའ་སོགས་རྩ་བ་དང་།
ཡན་ལག་དམ་ཚིག་ཉམས་པར་མཐོལ་ལོ་བཤགས། མཆན། བསྲུང་བར༴ །དཀོན་མཆོག་

མི་སྤོང་དམ་སྐྱོང་རྡོར་དྲིལ་འཆང་། །རྟག་ཏུ་གཙུག་ཏོར་འཆིང་དང་དཀྱིལ་འཁོར་བཞེངས། །རབ་
གནས་སྦྱིན་སྲེག་འབྱུང་པོར་གཏོར་མ་སྟོབ། །སྔགས་བཟླ་བསམ་གཏན་སྒོམ་པར །སློབ་
མ་སྡུད་དང་ཆོས་བཤད་སེམས་ཅན་སྐྱོང་། །སངས་རྒྱས་མཆོད་དང་རྨུགས་འཛིན་ཛ་ལ་སྦྱིན། །
ལས་ཀུན་སྤྱད་དང་མཆོད་རྟེན་གདབ་པ་སོགས། །ཚུལ་བཞིན་རྒྱུད་ལ་བསྟེན་པར །རྒྱུན་
དང་ཁྱད་པར་བཟའ་བ་སྐུ་གསུང་ཐུགས། །མི་འབྲལ་འཆང་དང་བསྐྱེད་རྫོགས་ཡེ་ཤེས་ལམ། །
གཡེལ་མེད་བརྩོན་པས་དྲོད་རྣམས་རིམ་ཐོབ་ལྟར། །ཉེ་རྒྱུ་སྤྱོད་སོགས་སྒྲུབ་པར །དེ་ལྟར་
སྤང་བསྟེན་བསྒྲུབ་པའི་དམ་ཚིག་རྣམས། །བསྲུང་དང་བསྲུང་མིན་ཁོ་ཉེས་སྐྱོང་ཚུལ་ཐབས། །
ཉམས་ན་ལྔ་ཕྲག་མཁའ་འགྲོར་བཤགས་ཚུལ་སོགས། །འབད་པས་ཉེས་ལྟུང་མེད་པར༴ །བདག་
ལུས་ལོངས་སྤྱོད་དགེ་ཚོགས་མཎྜ་ལར། །སྲིད་ཞིའི་དངོས་པོ་མཁའ་ཁྱབ་ཀུན་བཟུང་སྤྲིན། །
འཁོར་གསུམ་དག་པས་བསོད་ནམས་ཞིང་ཕུལ་བས། །ཚོགས་རྫོགས་ཡེ་ཤེས་མཐོང་པར །
ཐོག་མེད་འཁོར་བའི་ལས་ཉོན་སྡིག་ལྟུང་གྲིབ། །བདེ་སྙིང་རང་ཞལ་སྒྲིབ་པའི་འཁྲུལ་རྟོག་དྲི། །
སྦྱོང་བྱེད་སྟོབས་བཞི་ཚང་བའི་བཟླས་བསྒོམས་མཐུས། །སྒྲིབ་དག་རང་རིག་མཇལ་པར༴ །དུས་
གསུམ་སྐྱབས་ཀུན་འདུས་ཞལ་བླ་མའི་སྐུ། །གདན་གསུམ་ཚང་བའི་ལྷར་སྣང་མོས་གུས་ཀྱིས། །
ལམ་གོལ་དམན་པར་མི་གཏོང་ཐུགས་ཡིད་འདྲེས། །བདེ་ཆེན་ལྷན་སྐྱེས་འཆར་བར རྒྱུད་
གསུམ་སྤྱིའི་མདོར་བསྟན། དྲི་གྲལ་ལྟ་བས་འཁོར་འདས་དབྱེར་མེད་རྟོགས། །དབང་བཞིའི་ལམ་
གྱིས་དངོས་ཀུན་བདེ་ཆེན་འཆར། །དག་པའི་འབྲས་བུའི་ཆེ་བ་སུམ་ལྡན་བརྙེས། །གསང་ཆེན་
ལམ་ལ་སློབ་པར༴ །ལྷན་རྒྱུ་རྒྱུད་མདོར་བསྟན། སྐྱེས་གསུམ་གྱིས་འཁོར་འདས་རྒྱུད་གཅིག་
རྟོགས། །ཉམས་ལེན་གསུམ་གྱིས་ངེས་ཤེས་གཏིང་ནས་རྙེད། །རྒྱུད་གསུམ་ལ་བརྟེན་ཉམས་
མྱོང་ལྷག་པར་འཕེལ། །ཕྱག་ཆེན་ལམ་ལ་འཇུག་པར།སེམས་ཀྱི་རང་བཞིན་གསལ་
སྟོང་ཟུང་འཇུག་གསུམ། །སྒྲོ་སྐུར་དྲི་ཡིས་མ་ནོངས་གདོད་མའི་གཤིས། །རྒྱས་བཤད། །དུས་
གསུམ་རྟོག་པས་མ་བསླད་གཉུག་མའི་ངང་། །གཞི་ཡི་གནས་ཚུལ་རྟོགས་པར །དེ་དག་
འཁྲུལ་ངོར་སྣང་བའི་ཉོན་མོངས་རླུང་། །ཡི་གེ་རྩ་ཁམས་རགས་པ་ནད་གདོན་རེར། །གཅིག་
གསུམ་ལྔ་སོགས་ཕྱི་ནང་འཕེལ་འབྲེལ་ཚུལ། །གཞི་ཡི་ལྷན་སྐྱེས་རྟོགས་པར༴ །གསལ་སྟོང་
ཟུང་འཇུག་མངོན་བྱེད་རྣལ་འབྱོར་གསུམ། །སོ་སོར་བསྐྱེད་རིམ་བསྐྱེད་བསྡུ་ལྷ་རྫོགས་རིམ། །སྒོ་

གསུམ་རྫོགས་ཚུལ་ཡེ་ཤེས་ལའང་གསུམ། །ལམ་གྱི་ལྷན་སྐྱེས་རྟོགས་པར །གསལ་བ་
སྙིང་རྗེ་སྟོང་པ་ཤེས་རབ་དང་། །ཟུང་འཇུག་མཉམ་ཉིད་སྤྲུལ་ཆོས་ལོངས་སྐུ་གསུམ། །རེ་
རེའང་ལྷུན་གྲུབ་གནས་འགྱུར་འགལ་མེད་ཕྱིར། །འབྲས་བུའི་ལྷན་སྐྱེས་རྟོགས་པར༴ །ཕྱི་ཡུལ་
སྣོད་བཅུད་སྣང་བའི་དངོས་པོ་ཀུན། །མེད་བཞིན་སེམས་ལ་གཉིད་རྫས་ནང་གདོན་བསླད། །
མི་གཡོར་རབ་རིབ་མགལ་མེ་མྱུར་འཁོར་བཞིན། །ཡུལ་སྣང་སེམས་སུ་རྟོགས་པར །དགེ་
སྡིག་བག་ཆགས་ཚོགས་པའི་ལམ་སྣང་རྣམས། །བདེན་མེད་སྒྱུ་མ་སྨིག་རྒྱུ་ཆུ་ཟླ་གློག །འཕྲོག་
པ་དྲི་ཟའི་གྲོང་ཁྱེར་སྤྲིན་གཞའ་བཞིན། །སེམས་སྣང་སྒྱུ་མར་རྟོགས་པར །རྒྱུ་འབྲས་ངོ་
བོས་གྲུབ་མིན་ལྟོས་གྲུབ་ལྟར། །སྣང་བ་ཁ་ཏོན་མར་མེ་མེ་ལོང་རྒྱ། །མེ་ཤེལ་ས་བོན་སྐྱུར་
དང་བྲག་ཆ་བཞིན། །འགལ་མེད་རྟེན་འབྲེལ་རྟོགས་པར །དེ་ཡང་བསམ་བྲལ་བརྗོད་
ལས་འདས་པའི་གཤིས། །གཞོན་དགོད་ལྷུགས་རྨི་གནད་འཕྲུལ་དབང་པོའི་བདེ། །ཤེར་
ཡེར་སྙོམས་འཇུག་རྦ་རླབས་རྗེས་ཆགས་ཀྱིས། །མཚོན་པའི་བརྗོད་བྲལ་རྟོགས་པར །ཡུལ་
གྱི་རྟོག་ཚོགས་རང་སེམས་ངོ་བོར་སྣང་། །སྣང་ཙམ་རང་སྟོང་སྒྱུ་མ་ཆུ་ཟླའི་གར། །སྐྱེ་འགག་
གནས་དང་རྟེན་འབྲེལ་བརྗོད་བྲལ་བའི། །འཛིན་མེད་གཉུག་མ་རྟོགས་པར༴ །དེ་ལྟར་ཐུན་
མོང་ཐུན་མིན་དཔེ་རྣམས་ཀྱིས། །རིམ་བཞིན་ཐེག་གསུམ་ལྟ་གྲུབ་དུག་རྣམས་དབྱུང་། །ས་
ལམ་རིམ་ཆོད་སྔགས་ཀྱི་དཔེ་དོན་རྟོགས། །ལྷན་སྐྱེས་ཡེ་ཤེས་འཆར་བར །རྒྱས་བཤད་ཀུན་
གཞིའི་རང་བཞིན་སྨིན་བྱེད་དབང་། །གྲོལ་བྱེད་རིམ་གཉིས་ལམ་གོམས་ཉམས་མྱོང་དང་། །
འབྲས་བུ་ལ་སོགས་འཁོར་དང་མྱང་འདས་ཆོས། །རོ་གཅིག་རང་ངོར་རྟོགས་པར །མདོར་རྒྱུ་
རྒྱུད་དོན་བསྡུས་ན་རྒྱུད་གསུམ་དབྱེར་མེད་ལྷན་སྐྱེས་མཐོང་། །སྣང་སེམས་སྒྱུ་མ་རྟེན་འབྲེལ་
བརྗོད་བྲལ་འཆང་། །གཉིས་པ་འབྲས་བུའི་ངོ་བོ་ཟུང་དུ་ཆུབ། །རྒྱུ་དུས་ལྟ་བ་རྟོགས་པར །ཐ་
མལ་ལམ་རྒྱུད་མདོར་བསྟན་སྣང་ཞེན་དག་པའི་བསྐྱེད་རིམ་དང་། །ལྷར་སྣང་གསལ་སྟོང་བདེ་
ཆེན་ལྷན་སྐྱེས་སུ། །འཆར་བྱེད་རྫོགས་པའི་རིམ་པ་གསུམ་ལ་སོགས། །དབང་བཞིའི་ལམ་ལ་
སློབ་པར༴ །རྒྱས་བཤད། །སྦྱང་བྱ་ལས་ཉོན་འཁྲུལ་འཛིན་སྣོད་བཅུད་སོགས། །སྦྱོང་བྱེད་
ཚོགས་གཉིས་ཕོ་བྲང་མངོན་བྱང་ལྷ། །ལམ་བྱེད་རྣམ་བཞིས་མཉམ་རྗེས་རྣལ་འབྱོར་བཅུའི། །
སྦྱངས་འབྲས་མངོན་དུ་འགྱུར་བར། །ཕུང་ཁམས་སྐྱེ་མཆེད་གནས་བཅུ་རྩ་ཁམས་རླུང་། །རང་
13

བཞིན་རྣམ་དག་རྟེན་དང་བརྟེན་པའི་ལྷ། །རྡོ་རྗེ་ལུས་ཀྱི་དཀྱིལ་འཁོར་གསལ་བ་ཡིས། །འོད་
གསལ་རྟགས་རྣམས་འཆར་བར། །གདན་གསུམ་ཚང་བའི་ཡེ་ཤེས་འཁོར་ལོ་ལས། །ལུས་
དཀྱིལ་ལྷ་ཡིས་ཐུན་བཞིར་དབང་བླངས་པས། །ལམ་དུས་དབང་བཞིའི་ཆུ་རྒྱུན་མ་ནུས་པའི། །
སྙན་བརྒྱུད་རྟེན་འབྲེལ་འགྲིགས་པར། །ཕྱི་ནང་ལྷར་སྣང་ཞལ་ཕྱག་རྣམ་འགྱུར་སོགས། །
རྟེན་དང་བརྟེན་པའི་འཁོར་ལོ་སོ་སོ་རུ། །ང་རྒྱལ་རྣམ་པ་སྤྱི་བྱེའི་གསལ་སྣང་ལ། །རེག་
མཐོང་མཚན་མ་བརྟན་པར། །སྣང་དང་སྟོང་པ་ཟུང་འཇུག་ཉམས་མྱོང་གསུམ། །ཆོས་
དང་ཆོས་ཅན་གཅིག་ལ་ལྡོག་ཚུལ་གཉིས། །ལམ་གསུམ་བྱང་རྒྱལ་གྱིས་སྐྱོང་ཚོགས་དྲོད་
འབྱོང་། །ངོ་བོ་ཉིད་གསུམ་རྟོགས་པར། །མ་དག་དངོས་ཀུན་ལྷ་སྔགས་ཡེ་ཤེས་གྲོལ། །སྣང་
སེམས་དབང་ཐོབ་འབྱུང་བཞི་རང་དབང་སྒྱུར། །ས་དྲུག་མངོན་གྱུར་འཁོར་འདས་དབྱེར་མེད་
པའི། །གྲུབ་མཐའ་ཚེ་འདིར་སྙོགས་པར༴ །ངེས་དང་མ་ངེས་ཕྱི་ནང་སྣང་ཚུལ་གྱི། །འཆི་བའི་
ལྟས་མཐོང་ཐུན་མོང་ཐུན་མིན་གྱིས། །བསླུ་བའི་ཐབས་བརྟེན་དུས་ཐོབ་སྦྱོང་གོམས་ལྡན། །
གནོད་གཅོད་ཚོར་བ་མེད་པར། །བླ་མ་ལྷག་པའི་ལྷར་གསལ་སྣང་བ་སྒྱུར། །ཐིག་ལེ་ཡི་
གེས་འཁོར་བའི་སྒོ་རྣམས་འགགས། །འོད་དང་སྒྲ་ཡི་འདའ་ཀ་རྣམ་གསུམ་འབྱོངས། །སྐྱེ་
གནས་རང་དབང་འཐོབ་པར །བར་དོར་འཇིགས་པའི་རྐྱེན་བདུན་ཤར་བའི་ཚེ། །དྲན་པ་
གསུམ་བརྟེན་བསྣམ་བྱའི་འོད་ལྔ་ལྷར། །འཆར་བས་སྣང་སེམས་རོར་གཅིག་ལུང་བསྟན་ཐོབ། །
མཁའ་སྤྱོད་རིག་འཛིན་འགྲུབ་པར །སྦྱོང་བ་གསུམ་གྱིས་སྒོ་གསུམ་གནད་ལ་དབབ། །
སྦྱོར་བ་རྣམ་བདུན་གཙོ་བོར་བུམ་པ་ཅན། །མན་ངག་བཞི་བཞིས་ལས་རླུང་དབུ་མར་བཅིང་། །
གསལ་སྟོང་ཡེ་ཤེས་སྐྱེ་བར །འཁོར་ལོར་བརྟེན་དང་མ་བརྟེན་མན་ངག་གནད། །ཕྱོགས་
དང་གདེངས་ཅན་དམིགས་པའི་ཙཎྜ་ལཱི། །འབར་གཡོ་བརྟན་པས་རྩ་ཁམས་དྲོད་བདེས་ཁྱབ། །
མི་རྟོག་ཡེ་ཤེས་སྐྱེ་བར །ཁྱབ་བྱ་ཁྱབ་བྱེད་མན་ངག་གནད་ཀྱིས་ཟིན། །ཉོན་མོངས་རྣམ་
རྟོག་སྨེལ་ཞི་གསལ་ཞིང་ཡང་། །སྐྱོན་ཡོན་ཕྱེད་པ་བྱུང་རྒྱལ་གནད་ཀྱིས་སྐྱོང་། །རང་བྱང་
ཡེ་ཤེས་འཆར་བར། །ཚིག་གི་མཆོག་གྲུབ་སོ་སོར་རིག་བཞི་འབྱོར། །རིགས་དྲུག་སྐད་
ཐོས་དེ་དེར་ཆོས་ཀྱང་སྟོན། །ཚངས་པའི་དབྱངས་ཐོབ་འཕགས་ལམ་ས་བཅུ་བགྲོད། །མ་
འདྲེས་གྲུབ་མཐའ་སྙོམས་པར། །འཆི་བའི་དུས་ཐོབ་ལས་རླུང་ནང་དུ་ལྡོག །རྩ་ཐིག་རླུང་

གསུམ་སྒྲ་གཅན་སྟོབས་ཀྱིས་འཕྲོག །འབྱུང་བཞི་རིམ་ཐིམ་འོད་གསལ་མ་བུ་འདྲེས། །ཉམས་
ལེན་ངང་ནས་འཕོ་བར། །བར་དོའི་འཕྲང་དུ་འཇིགས་པའི་རྐྱེན་བྱུང་ཚེ། །རྣམ་གསུམ་དྲན་
པས་རང་བྱང་བླ་མ་མཇལ། །བསྣམ་བྱའི་འོད་ཕྲེང་ཨཱ་ལི་ཀཱ་ལིར་འཆར། །མཁའ་སྤྱོད་
གནས་སུ་བགྲོད་པར། །དངོས་ཡིད་ཕྱག་རྒྱ་འདོད་མཉམ་རྒྱས་བསྡུས་ལམ། །འདུ་ཤེས་
སུམ་ལྡན་རེག་བྱས་ཐིག་ལེ་གཡོས། །དབབ་གཟུང་ཟློག་དགྲམ་མི་ཉམས་འགྱུར་བས་འཆིང་། །
བདེ་སྟོང་ཡེ་ཤེས་སྐྱེ་བར། །རྗེས་ཆགས་བདེ་བས་ཀུཎྜ་བྱང་སེམས་ཞུ། །གོ་རིམ་གནས་
དང་སྤང་བྱ་ངོ་བོ་ལ། །ལྟོས་པའི་ཡས་འབབས་དགའ་བཞིའི་རོ་ལ་སྤྱོད། །ལྷན་སྐྱེས་ཡེ་ཤེས་
འཆར་བར །ཁ་སྦྱོར་བཞི་ཡི་དཔེ་དོན་ཡེ་ཤེས་འབྱོངས། །བཅུ་གཉིས་སར་འཕགས་མྱང་
འདས་ཆོས་རྣམས་ཀུན། །ཅི་རིགས་རང་ངོར་རྟོགས་པ་གྲུབ་པའི་མཐའ། །བདེ་སྟོང་ཆུང་
ངུར་སྙོགས་པར །དུས་ཐོབ་ལས་རླུང་རྩ་ཐིག་ནང་དུ་སྡུད། །དྷ་ཏཱིར་སྟོབས་གྱུར་དྭངས་མ་
སྙིང་གར་འདུས། །ཨ་ཧཾ་ཁ་སྦྱོར་དོན་གྱི་རྡོར་སེམས་མཇལ། །བདེ་སྟོང་ངང་ནས་འཕོ་བར །
གལ་ཏེ་བར་དོར་རྐྱེན་གྱིས་བསླུ་སྲིད་ན། །དྲན་པ་གསུམ་ཟིན་བསྣམ་བྱ་བྱང་སེམས་ཤར། །
ལྷན་སྐྱེས་བླ་མ་བདག་སེམས་རོ་གཅིག་གྱུར། །བར་དོར་ཕྱག་ཆེན་འགྲུབ་པར༴ །ལུས་ངག་རྦ་
རླབས་མཐར་ཕྱིན་སེམས་ཀྱི་རླབས། །ཐབས་ཤེས་རྒྱུད་དག་སྐད་ཅིག་མ་བདུན་གྱིས། །གཟུང་
འཛིན་རླབས་རེངས་རྣམ་ཐར་འབྲས་བུ་བརྙེས། །རྡོ་རྗེའི་རྦ་རླབས་བརྟན་པར། །པདྨ་ཅན་
དང་འདུ་འཕྲོད་ཏིང་འཛིན་གྱི། །མས་བརྟན་དགའ་བཞིས་ལུས་སེམས་བདེ་སྟོང་ཆེའི། །ཡོན་
ཏན་མཆོག་ཐོབ་མཁའ་ལྟར་རྣམ་དག་པའི། །དོན་གྱི་ཕྱག་ཆེན་མཇལ་བར། །དེ་ཉིད་ངང་
ལས་མ་གཡོས་འཁོར་འདས་ཆོས། །སྤང་ཐོབ་གཉིས་མེད་བདེ་སྟོང་གཅིག་ཏུ་རྟོགས། །ས་
ཕྱེད་བཅུ་གསུམ་མཆོག་ཏུ་མི་འགྱུར་བའི། །གྲུབ་མཐའི་མཐར་ཐུག་སྙོམས་པར༴ །ཚེ་འདིར་མ་
གྲུབ་སྒྲ་དང་ཡི་གེ་ལ། །གོམས་པའི་འབྱུང་འཇུག་སྦྱོར་བས་སྲོག་རྩོལ་རླུང་། །དབུ་མར་ཐིམ་
ཞིང་མཆོག་གི་ལམ་དུ་སོན། །ཕྱག་ཆེན་ལམ་ནས་འཕོ་བར༴ །བར་དོར་སྔངས་སྐྲག་དྲན་
པ་གསུམ་གྱིས་ཟིན། །བསྣམ་བྱ་ལྡང་འཇུག་གནས་པའི་རླུང་དུ་འཆར། །སྣང་སེམས་དབྱེར་
མེད་བདེ་སྟོང་ཆེན་པོར་སིམ། །བར་དོར་གྲུབ་མཐའ་སྙོགས་པར༴ །ལམ་རྒྱུད་དོན་བསྡུས། །
མདོར་ན་སྣང་གྲག་རྟོག་རིག་ལྷ་དང་སྔགས། །བདེ་ཆེན་ཡེ་ཤེས་ངང་ལས་མ་གཡོས་པར། །ས་

ལམ་རིམ་པའི་རྟེན་འབྲེལ་ནང་ནས་འཆར། །ལམ་རྒྱུད་མཐའ་རུ་ཕྱིན་པར །འབྲས་རྒྱུད་
མདོར་བསྟན། །རྒྱུ་ལས་དབང་བཞིའི་ཉམས་ལེན་ལྟ་གྲུབ་འབྱོངས། །ཕྱག་རྒྱའི་དལ་བཞུགས་
བདེ་གཤེགས་བཅུད་འདུས་ཀྱི། །བླ་མ་ལྟ་ལས་འབྲས་བུ་དབང་བསྐུར་ཐོབ། །འགྲོས་བཞི་
དབྱིངས་སུ་ཐིམ་པར །བུམ་རྒྱས་བཤད། དབང་བསྐྱེད་རིམ་དབྱིབས་ཀྱི་རྣལ་འབྱོར་བརྟན། །
ལུས་ངག་ཕྱི་ནང་དཀྱིལ་འཁོར་མངོན་དུ་གྱུར། །རྩ་ཡི་འགྲོས་ཐིམ་ནཱ་ད་དབྱིབས་ཀྱི་སྐུ། །སྤྲུལ་
སྐུའི་གོ་འཕང་ཐོབ་པར༴ །གསང་དབང་རླུང་དང་གཏུམ་མོའི་ཉམས་མྱོང་ཐོན། །ངག་དག་
བྷ་གའི་དཀྱིལ་འཁོར་མངོན་དུ་གྱུར། །ཡི་གེའི་འགྲོས་ཐིམ་ཨ་ཧཾ་སྒྲ་དབྱངས་གསུང་། །ལོངས་
སྐུའི་གོ་འཕང་ཐོབ་པར །ཤེར་དབང་དཀྱིལ་འཁོར་འཁོར་ལོའི་སྦྱོང་གོམས་འབྱོངས། །ཡིད་
དག་བྱང་སེམས་དཀྱིལ་འཁོར་མངོན་དུ་གྱུར། །བདུད་རྩིའི་འགྲོས་ཐིམ་མི་ཤིགས་ཐིག་ལེའི་
ཐུགས། །ཆོས་སྐུའི་གོ་འཕང་ཐོབ་པར།བཞི་པ་རྡོ་རྗེའི་རྦ་རླབས་ལམ་མཐར་ཕྱིན། །སྒོ་
གསུམ་དག་པ་དོན་དམ་དཀྱིལ་འཁོར་གྱུར། །རླུང་གི་འགྲོས་ཐིམ་རྡུལ་བྲལ་ཡེ་ཤེས་ཆེ། །ངོ་བོ་
ཉིད་སྐུ་ཐོབ་པར། །མཐར་ཐུག་དཀྱིལ་འཁོར་རྣམ་བཞི་ཀུན་བཞིར་བཅས། །རྟེན་དང་བརྟེན་
པ་གནས་གྱུར་དབྱེར་མེད་པར། །ཤིན་ཏུ་རྣམ་དག་ཡེ་ཤེས་གཅིག་གི་སྐུ། །རྡོ་རྗེ་འཛིན་ས་
བརྙེན་པར༔ འབྲས་རྒྱུད་དོན་བསྡུས། །མདོར་ན་སྐུ་ལྔ་ལྷུན་གྲུབ་ཕྱག་རྒྱ་ཆེའི། །རྡོ་རྗེ་
འཆང་དབང་བདག་གིས་ལེགས་ཐོབ་ནས། །འཁོར་བ་ཇི་སྲིད་ཕྲིན་ལས་རྒྱུན་མི་འཆད། །
འབྲས་རྒྱུད་མངོན་དུ་འགྱུར་བར །རྒྱུད་གསུམ་སྤྱིའི་དོན་བསྡུས་རྒྱུ་རྒྱུད་ལྟ་བས་ཕྱག་ཆེན་རང་
ངོ་འཕྲོད། །ལམ་རྒྱུད་སྒོམ་པས་བསྐྱེད་རྫོགས་ཡེ་ཤེས་འཆར། །འབྲས་རྒྱུད་སྐུ་དང་ཡེ་ཤེས་
རང་གནས་འགྱུར། །ཚེ་འདིར་མཆོག་དངོས་འགྲུབ་པར། །དེ་ལྟར་རྒྱུ་ལམ་འབྲས་བུའི་ཉམས་
ལེན་ཀུན། །ཟབ་མོའི་རྒྱུད་དང་རྡོ་རྗེའི་ཚིག་གི་གཞུང་། །བླ་མའི་མན་ངག་བསྒོམས་པས་
མྱོང་བ་སོགས། །ཚད་མ་བཞི་ལྡན་འགྱུར་བར་། །དབང་དང་བྱིན་རླབས་མ་ཉམས་བརྒྱུད་
པར་ལྡན། །ཟབ་མོའི་གདམས་པ་གོ་རིམ་མ་འཁྲུགས་པར། །ཉམས་བླངས་དྲོད་རྟགས་
མངོན་གྱུར་མོས་པས་ཚིམ། །ངེས་ཤེས་གཏིང་ནས་སྐྱེ་བར། །བོགས་འབྱིན་གདམས་ངག་
བསྲུང་བས་བར་གཅོད་སེལ། །རྟེན་འབྲེལ་ལྔ་ཡིས་ལམ་གྱི་ས་མཚམས་ཤེས། །འདུས་གསུམ་
འཕྲང་གསུམ་སྤྱོད་པ་གསུམ་གྱིས་དབྱུང་། །ཏིང་འཛིན་ལམ་དུ་ལོངས་པར། །དབང་བཞིའི་

ལམ་ལ་གོམས་པ་ཆུང་འབྲིང་ཆེའི། །དྲོད་ཐོབ་ཇི་བཞིན་གསང་བ་ཀུན་ཏུ་བཟང་། །བརྟུལ་
ཞུགས་ཆས་འཆང་སྤྱོད་པས་ཉེ་རྒྱུ་ཡི། །མཚམས་སྦྱར་གྲུབ་མཐའ་སྙོགས་པར། །རང་དོན་
མངོན་གྱུར་སྐུ་ལྔའི་འབྲས་བུ་ཐོབ། །གཞན་དོན་ལྷུན་གྲུབ་གང་འདོད་ཡིད་བཞིན་འཇོ། །དོན་
གཉིས་མཐར་ཕྱིན་ཚོམ་བུར་མངོན་སངས་རྒྱས། །མཁའ་ཁྱབ་འགྲོ་ཀུན་འདྲེན་པར། །དེ་
ལྟར་མ་གྱུར་དེ་སྲིད་སྐྱེ་བ་ཀུན། །བིརླའི་བཞེད་གཞུང་ས་ཆེན་སྙན་བརྒྱུད་བཅུད། །ཆོས་དང་
བླ་མ་མི་འབྲལ་རིགས་སུ་སྐྱེ། །ཉམས་ལེན་རྒྱུན་ཆད་མེད་པར། །ཁྱད་པར་མཐར་ཐུག་
ལམ་ཟབ་བླ་མ་ལ། །མོས་གུས་དག་པས་ལམ་གྱི་སྲོག་ཏུ་གཟུང་། །ཐུགས་ཡིད་གཅིག་
འདྲེས་སྙིང་གི་ཐིག་ལེ་རུ། །དབྱེར་མེད་རྟག་ཏུ་བཞུགས་པར་བྱིན་གྱིས་རློབས། །
༈ དེ་ལྟར་གསོལ་བས་རྒྱལ་བ་ཀུན་བཟང་གིས། །མཐའ་སྐོར་ཞུགས་པའི་ཚོགས་
ཞིང་ཐམས་ཅད་ལ། །ཡེ་ཤེས་སྤྱན་གྱིས་ཆེད་དུ་ཉེར་གཟིགས་ནས། །དབང་བཞི་བསྐུར་
རམ་མི་བསྐུར་ཚུལ་མཛད་པས། །ཀུན་ཀྱང་དེ་བཞིན་དགོངས་པར་མཛད་ནས་ནི། །མཐའ་
སྐོར་བཞུགས་རྣམས་རིམ་བཞིན་འོད་ཞུ་སྟེ། བླ་མ་རྗེ་བཙུན་ཆེན་པོའི་ཐུགས་ཀར་ཐིམ། །རྗེ་
བཙུན་ཆེན་པོའི་གཡས་ཀྱི་རྡོ་རྗེ་ལས། །ཐབས་ཤེས་མཚོན་པའི་འོད་ཟེར་དཀར་སྔོ་བྱུང་། །རྡོ་
རྗེ་འཆང་གི་ཕྱག་གཡས་མཆོག་སྦྱིན་དུ། །བབས་འཕྲལ་འོད་ལྔའི་ཕུང་པོ་ཆེན་པོར་གྱུར། །དེ་
ལས་འོད་འཕྲོས་བདག་སོགས་སེམས་ཅན་ལ། །ཕོག་པས་སྒྲིབ་གཉིས་བྱང་ཞིང་ཚོགས་གཉིས་
རྫོགས། །སོ་སོའི་ཞིང་དུ་བྱ་ཁྱུང་ཕུར་བཞིན་གཤེགས། །སླར་ཡང་འོད་དེ་རང་ལ་ཐིམ་པའི་
མོད། །མདོ་རྒྱུད་མན་ངག་སྟོན་པའི་ནུས་ལྡན་གྱུར། །ཡང་དེའི་རྒྱུན་གྱི་རྩེ་མོ་ཕྱག་གཡོན་
གྱི། །གླེགས་བམ་ལ་ཐིམ་སྡེ་སྣོད་རྒྱུད་སྡེ་བཞི། །གསུང་ངག་རིན་པོ་ཆེ་ཡི་བདག་པོར་གྱུར། །
སླར་ཡང་རྗེ་བཙུན་དགྱེས་བཞིན་འོད་དུ་ཞུ། །རྡོ་རྗེ་འཆང་གི་ཐུགས་ཀར་ཐིམ་པའི་མོད། །དེ་
ཉིད་སྐྱབས་གནས་ཀུན་འདུས་ངོ་བོར་གྱུར། །དེ་ནས་བློ་སྙིང་བྲང་གསུམ་གཅིག་གཏད་ནས། །
རྡོ་རྗེ་འཆང་དངོས་ཀུན་དགའ་བཟང་པོ་ལ། །སྙིང་ནས་གསོལ་བ་འདེབས་སོ་བྱིན་གྱིས་རློབས། །
མཁྱེན་བརྩེ་ནུས་པས་བདག་རྒྱུད་བྱིན་བརླབས་ཤིང་། །དབང་དང་དངོས་གྲུབ་ཐམས་ཅད་སྩལ་དུ་
གསོལ། །
༈ བླ་མའི་དཔྲལ་བའི་ཨོ་ལས་འོད་དཀར་པོ། །ཨོྃ་གྱི་གཟུགས་བྱུང་རང་གི་
ON
17

དཔྲལ་བར་ཐིམ། །བུམ་པའི་དབང་ཐོབ་ལུས་ཀྱི་དྲི་མ་དག །སྐུ་ཡིས་བྱིན་བརླབས་སྤྲུལ་
སྐུའི་ས་བོན་བཞག །བླ་མའི་མགྲིན་པའི་ཨཱལས་འོད་དམར་པོ། །ཨཱཡི་གཟུགས་བྱུང་
རང་གི་མགྲིན་པར་ཐིམ། །གསང་བའི་དབང་ཐོབ་ངག་གི་དྲི་མ་དག །གསུང་གིས་བྱིན་
བརླབས་ལོངས་སྐུའི་ས་བོན་བཞག །བླ་མའི་ཐུགས་ཀའི་ཧཱུཾ་ལས་འོད་སྔོན་པོ། །ཧཱུྃ་གི་
གཟུགས་བྱུང་རང་གི་སྙིང་གར་ཐིམ། །གསུམ་པའི་དབང་ཐོབ་སེམས་ཀྱི་དྲི་མ་དག །ཐུགས་
ཀྱིས་བྱིན་བརླབས་ཆོས་སྐུའི་ས་བོན་བཞག །བླ་མའི་ཡི་གེ་གསུམ་ལས་འོད་སྣ་ཚོགས། །འབྲུ་
གསུམ་གཟུགས་བྱུང་རང་གི་གནས་གསུམ་ཐིམ། །བཞི་པའི་དབང་ཐོབ་སྒྲིབ་པའི་བག་ཆགས་
དག །ཀུན་གྱིས་བྱིན་བརླབས་ངོ་བོ་ཉིད་སྐུར་གྱུར། །
༈ སླར་ཡང་རྒྱལ་བ་ཀུན་དགའ་བཟང་པོ་ཉིད། །བདེ་བ་ཆེན་པོའི་རང་བཞིན་
འོད་ཞུ་ནས། །བདག་ལ་ཐིམ་པས་ལུས་ངག་ཡིད་གསུམ་དང་། །བླ་མའི་སྐུ་གསུང་ཐུགས་
གསུམ་དབྱེར་མེད་གྱུར། །
༈ དཔལ་ལྡན་རྩ་བའི་བླ་མ་རིན་པོ་ཆེ། །བདག་གི་སྙིང་གར་པདྨའི་གདན་
བཞུགས་ནས། །བཀའ་དྲིན་ཆེན་པོའི་སྒོ་ནས་རྗེས་བཟུང་སྟེ། །སྐུ་གསུང་ཐུགས་ཀྱི་དངོས་
གྲུབ་སྩལ་དུ་གསོལ། །ཐོས་པ་རྒྱ་མཚོའི་མཆོད་ཡོན་ཀུན་ནས་འཁྱིལ། །ཡོན་ཏན་མེ་ཏོག་
ཚུལ་ཁྲིམས་བདུག་སྤོས་སྤྲིན། །ཤེས་རབ་སྒྲོན་མེ་དད་པ་སྤོས་ཆུའི་མཚོ། །ཏིང་འཛིན་
བདུད་རྩིའི་ཞལ་ཟས་དམ་པ་དང༌། བསྟོད་དབྱངས་སྙན་པའི་སིལ་སྙན་སྒྲ་འབྱིན་ཅིང་། །
ཀུན་ནས་སྙིང་བརྩེ་རྣམ་དཔྱོད་སྤོབས་པ་ཡི། །གདུགས་དང་རྒྱལ་མཚན་བ་དན་བསྒྲེང་བ་ཡི། །
བདག་ལུས་གཞལ་མེད་ཁང་བརྩེགས་རབ་བརྒྱན་ནས། །སྙིང་གི་ཆུ་སྐྱེས་ཐིག་ལེ་ཟླ་རྒྱས་ལ། །
བརྟན་པར་བཞུགས་པའི་ཆོས་རྗེ་མཆོད་བགྱིད་ཅིང་། །ངེས་པར་འདུན་པའི་ཡིད་ཀྱིས་གསོལ་
བཏབ་པས། །འགྲོ་བའི་བླ་མ་རྟག་ཏུ་མཉེས་གྱུར་ཅིག ། །
༈ སྐྱེ་བ་ཀུན་ཏུ་ཡང་དག་བླ་མ་དང༌། །འབྲལ་མེད་ཆོས་ཀྱི་དཔལ་ལ་ལོངས་
སྤྱོད་དེ། །ས་དང་ལམ་གྱི་ཡོན་ཏན་རབ་རྫོགས་ནས། །རྡོ་རྗེ་འཆང་གི་གོ་འཕང་མྱུར་ཐོབ་
ཤོག །སྐྱེ་ཞིང་སྐྱེ་བ་དག་ནི་ཐམས་ཅད་དུ། །རིགས་བཟང་བློ་གསལ་ང་རྒྱལ་མེད་པ་དང་། །སྙིང་
རྗེ་ཆེ་ཞིང་བླ་མ་ལ་གུས་ནས། །དཔལ་ལྡན་བླ་མའི་དམ་ཚིག་ལ་གནས་ཤོག །བདག་སོགས་

གདུལ་བྱར་གྱུར་པ་ཐམས་ཅད་ཀྱང་། །ལས་འབྲས་ལྷུར་ལེན་གསུང་རབ་དོན་ལ་མཁས། །ཚུལ་
ཁྲིམས་དག་ཅིང་ཐོས་ལ་མངོན་བརྩོན་ཏེ། །ཐུབ་བསྟན་ཕྱོགས་བཅུར་རྒྱས་པར་མཛད་དུ་
གསོལ། །རྒྱལ་མཚན་རྩེ་མོར་དབང་གི་རྒྱལ་པོ་ལྟར། །ལྷག་པའི་ལྷ་ཡི་གཙུག་གི་རྒྱན་
གཅིག་པུ། །སྒྲུབ་པ་པོ་ལ་དངོས་གྲུབ་མཆོག་སྩོལ་མཛད། །མཉམ་མེད་བླ་མ་མཆོག་གི་
བཀྲ་ཤིས་ཤོག །བདག་གཞན་དགེ་བའི་རྩ་བ་འདི་ཡིས་ནི། །ཕན་བདེའི་འབྱུང་གནས་
བསྟན་པ་འཕེལ་འགྱུར་ཞིང་། །སྡུག་བསྔལ་ཀུན་འབྱུང་མ་ལུས་རབ་སྤངས་ནས། །སྲིད་
པའི་རྒྱ་མཚོ་མྱུར་དུ་སྐེམ་པར་ཤོག །བསོད་ནམས་རྒྱ་མཚོ་ཡོངས་སུ་རྫོགས་བྱེད་ཅིང་།
།ཡེ་
ཤེས་རྒྱ་མཚོ་རྣམ་པར་དག་གྱུར་ཏེ། །སྨོན་ལམ་རྒྱ་མཚོ་མ་ལུས་ཡོངས་རྫོགས་ནས། །ལུས་
ཅན་ཀུན་ལས་ཁྱད་པར་འཕགས་པར་ཤོག །ཚོགས་གཉིས་མཐར་ཕྱིན་དུས་གསུམ་རྒྱལ་བ་
ཡི། །ཕྲིན་ལས་སྒྲུབ་ཅིང་ཡོན་ཏན་རྣམ་དབྱེར་མེད། །སྐལ་པ་མཉམ་པའི་གདུལ་བྱ་སྨིན་
མཛད་པ། །མཉམ་མེད་བླ་མ་མཆོག་གི་བཀྲ་ཤིས་ཤོག །སྟོན་པ་འཇིག་རྟེན་ཁམས་སུ་
བྱོན་པ་དང་། །བསྟན་པ་ཉི་འོད་བཞིན་དུ་གསལ་བ་དང་། །བསྟན་འཛིན་དཔོན་སློབ་དགེ་
འདུན་མཐུན་པ་དང་། །བསྟན་པ་ཡུན་རིང་གནས་པའི་བཀྲ་ཤིས་ཤོག །
གཞན་ཡང་བསྔོ་བ་སྨོན་ལམ་བཀྲ་ཤིས་སོགས། །རང་གི་ཇི་ལྟར་ཤེས་པས་མཐར་བརྒྱན་
ཏེ། །མེ་ཏོག་སིལ་མ་ཆར་ལྟར་བསྙིལ་བ་ཡིས། །དགེ་ལེགས་རྫོགས་ལྡན་སྤྲིན་ཕུང་འཕྲོ་
བར་མཛོད། །དེ་ལྟར་ངོར་ཆེན་ཀུན་དགའ་བཟང་པོ་ཡི། །ལམ་འབྲས་བཀའ་རྒྱ་ཐིམ་པའི་
གཟིགས་སྣང་དང་། །མཐུན་པར་བླ་མ་མཆོད་པའི་ཆོ་ག་འདི། །བཤེས་གཉེན་ཀུན་དགའ་
གྲགས་པས་ནན་བསྐུལ་བས།
།ཤཱཀྱའི་དགེ་སྦྱོང་བློ་གཏེར་དབང་པོ་ཡིས། །ཐམས་ཅད་
མཁྱེན་པ་དཀོན་མཆོག་ལྷུན་གྲུབ་དང་། །རྡོ་རྗེ་འཛིན་པ་ཀུན་དགའ་དཔལ་ལྡན་གྱི། །གསུང་
ལས་རྒྱས་འབྲིང་འཚམ་པར་རབ་བཏུས་ནས། །མདོ་སྔགས་བཤད་སྒྲུབ་རྒྱ་མཚོས་མངོན་ཕྱུག་
ཅིང་། །མཁས་དང་གྲུབ་པ་རྒྱུན་མང་འབྱུང་བའི་གནས། །སྐྱེ་རྒུ་དོན་གྲུབ་གླིང་གི་ཆོས་གྲྭ་
ཆེའི། །ཆོས་སྲིད་མངོན་མཐོ་བྲའུ་བླ་བྲང་གི །ཕོ་བྲང་དམར་པོ་སྟག་རྩེ་ཞེས་བྱ་བའི། །བ་
གམ་གསུམ་པར་སྔ་ཐུན་ཅིག་ཏུ་སྦྱར། །སླད་ནས་འཇམ་མགོན་བླ་མའི་བསྟི་གནས་མཆོག །བཀྲ་
ཤིས་ལྷར་རྩེར་གསུང་ངག་རིན་པོ་ཆེའི། །ལམ་གྱི་རིམ་པ་མཐའ་དག་གསོལ་འདེབས་ཀྱི། །ཚུལ་

དུ་འབྱིན་འཇུག་དང་བཅས་རྫོགས་པར་བཀོད། །འདིར་འབད་དགེ་བ་ཟླ་ཤེལ་ཆར་རྒྱུན་གྱིས། །
འགྲོ་ཀུན་བློ་ཡི་ཀུནྡར་བྲན་པའི་མོད། །བྱང་ཆུབ་སེམས་ཀྱི་འདབ་བརྒྱ་ཡོངས་གྲོལ་ནས། །མཁྱེན་
བརྩེ་ནུས་པའི་བཅུད་ཀྱིས་གཏམས་གྱུར་ཅིག། །།སརྦ་དཱ་ཀ་ལྱཱ་ཎཾ་བྷ་ཝ་ཏུ།། །། །
༄༅། །ཐར་ལམ་རྩ་བ་བླ་མ་མཆོད་པའི་ཐབས། །འདི་ནི་རྡོ་རྗེ་འཆང་གིས་རྨི་
ལམ་དུ། །རྗེས་བཟུང་རྒྱ་མཁར་འཇམ་དབྱངས་ཚུལ་ཁྲིམས་པས། །ཆོས་སྦྱིན་མ་མོའི་འཕྲུལ་
དུ་བསྒྲུབས་པའི་དགེས། །འགྲོ་ཀུན་ལམ་གྱིས་གྲོལ་གྱུར་ཅིག །ཅེས་པའང་བློ་གཏེར་གྱིས་
སྨྲས་པ་དགེ །སརྦ་དཱ་མངྒ་ལཾ། ཤུབྷཾ། མངྒ་ལཾ།། །།ཨོཾ་བཛྲ་སཏྭ་ས་མ་ཡཐམ་ནུ་པཱ་ལ་ཡབཛྲ་ས་
ཏཱ་ཏེ་ནོ་པ་ཏིཥྛཝཌི་ལྷོ་མེ་བྷ་ཝསུ་ཏོཏྟོ་མེ་བྷ་ཝཨ་ནུ་རཀྟ་མེ་བྷ་ཝསུ་པོསྐྱོ་མེ་བྷ་ཝསརྦ་སིདྡྷི་མྨེ་པྲ་
ཡཙྪསརྦ་ཀརྨ་སུ་ཙ་མེཙིཏྟཾ་ཤྲཱི་ཡཾ་ཀུ་རུ་ཧཱུྃ༔ཧ་ཧ་ཧ་ཧ་ཧོ༔བྷ་ག་ཝནསརྦ་ཏ་ཐཱ་ག་ཏཧྲི་དཱ་ཡ༔བཛྲ་
མ་མེ་མུཉྩ༔བཛྲ་བྷ་ཝམ་ཧཱ་ས་མ་ཡཱ་སཏྭ་ཨ༔ ཨོཾ་བཛྲ་སཏྭ་ཧཱུྃ༔

༄༅། །ལམ་ཟབ་བླ་མཆོད་ཉུང་བསྡུས་བཞུགས་སོ། །ལམ་ཟབ་བླ་མ་མཆོད་པ་ནི།
རྟེན་མཎྜལ་ཚོམ་བུ་ལྔ་པའི་མདུན། མཆོད་གཏོར་ཅི་འབྱོར་པ་བཤམས་ཏེ། ཐོག་མར་མཆོད་པ་བྱིན་རླབས་
ནི། ཨོཾ་བཛྲ་ཨ་མྲྀ་ཏ་ཀུཎྜ་ལི་ཧ་ན་ཧ་ན་ཧཱུྃ་ཧཱུྃ་ཧཱུྃ་ཕཊ་སྭཱ་ཧཱ། ཨོཾ་སྭ་བྷཱ་ཝ་ཤུདྡྷསརྦ་དྷམསྭ་བྷཱ་
ཝ་ཤུདྡྷོཉཧཾ། སྟོང་པའི་ངང་ལས་གནས་ཁང་ཧཱུཾ་ལས་རིན་པོ་ཆེ་སྣ་ཚོགས་ལས་གྲུབ་པའི་གཞལ་
ཡས་ཁང་གྲུ་བཞི་པ་སྒོ་བཞི་པ། རྟ་བབས་བཞིས་མཛེས་ཤིང་། རྒྱན་ཐམས་ཅད་ཀྱིས་བརྒྱན་
པ། མཚན་ཉིད་ཐམས་ཅད་ཡོངས་སུ་རྫོགས་པའི་ནང་དུ་མཆོད་རྫས་རྣམས་ཨ་ལས་བྱུང་བའི་
ཡེ་ཤེས་ཀྱི་ཀ་པཱ་ལ་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཧཱུཾ་ཞུ་བ་ལས་བྱུང་བའི་ལྷ་རྫས་ལས་གྲུབ་
པའི་ཞབས་བསིལ། ཞལ་བསིལ། འཐོར་འཐུང༌། མཆོད་ཡོན། མེ་ཏོག །བདུག་
སྤོས། མར་མེ། དྲི་མཆོག །ཞལ་ཟས། རོལ་མོ་རྣམས་དྭངས་ཤིང་ཐོགས་པ་མེད་པ་རྒྱ་
འཇིག་རྟེན་དང་འཇིག་རྟེན་ལས་འདས་པའི་དགེ་བ་ལས་གྲུབ་པ། ངོ་བོ་བཟང་ཞིང་རྒྱ་ཆེ་བ།
ཡུལ་ནམ་མཁའི་མཐར་ཁྱབ་པ། དུས་འཁོར་བ་ཇི་སྲིད་མ་སྟོངས་ཀྱི་བར་དུ་རྒྱུན་མི་འཆད་པར་
གྱུར། ཅེས་དང་། སོ་སོའི་ཕྱག་རྒྱ་བྱས་ཏེ། ཨོ་ནཱི་རཱི་ཧཱུྃ་ཁཾ་སྭཱ་ཧཱ། ཨོཾ་བཛྲ་ནི་ཝི་ཏི་ཧཱུྃ་ཁཾ་
སྭཱ་ཧཱ། ཨོཾ་སརྦ་སཾ་ཤོ་དྷ་ནི་སྭཱ་ཧཱ། ཨོཾ་ཛཧཱུྃ་བཾ་ཧོ།ཁཾ་རཾ་མ་ཧཱ་ཨགྷཾ་སྭཱ་ཧཱ། ཨོཾ་བཛྲ་པུབྦེ་ཨཱཧཱུཾ།
དེས་བཞིན་དུ་པུཀྐེའི་གནས་སུ། དྷུ་པེ༔ ཨཱ་ལོ་ཀེ གནྡྷེ ནེ་ཝིy ཤཔྟའི་བར་རྣམས་
རེ་རེ་བཞིན་སྦྱར། རོལ་མོའི་ཁོངས་སུ། ཨོ་བཛྲ་གྷནྡྷེ་ར་ཎི་ཏ། པྲ་ར་ཎི་ཏ། སཾ་པྲ་ར་ཎི་
ཏ། སརྦ་བུདྡྷ་ཀྵེ་ཏྲ། པྲ་ཙ་ལི་ཏེ། པྲ་ཛྙཱ་པཱ་ར་མི་ཏ། ན་ད་སྭ་བྷ་ཝེ། བཛྲ་དྷརྨ་ཤྲཱི་
ད་ཡ། སནྟོ་ཥ་ཎི་ཧཱུཾ་ཧཱུཾ་ཧཱུཾ་ཧོ་ཧོ་ཧོ་ཨ་ཁཾ་སྭཱ་ཧཱ། ཞེས་ལན་གསུམ་བརྗོད་དེ་གནས་དང་མཆོད་པའི་
ཡོ་བྱེད་རྣམས་སངས་རྒྱས་བྱང་སེམས་ཐམས་ཅད་ཀྱིས་ཀྱང་བྱིན་གྱིས་བརླབས་པར་བསམ་མོ། །དེ་ནས་སྐྱབས་
འགྲོ་ནི། བདག་དང་འགྲོ་བ་ཁམས་གསུམ་ནམ་མཁའ་ཡི། །མཐའ་དང་མཉམ་པའི་སེམས་
ཅན་མ་ལུས་པ། །དུས་འདི་ནས་ནི་བྱང་ཆུབ་མ་ཐོབ་བར། །ཕྱོགས་བཅུ་དུས་གསུམ་བདེ་
གཤེགས་ཐམས་ཅད་ཀྱི། །སྐུ་གསུང་ཐུགས་དང་ཡོན་ཏན་ཕྲིན་ལས་རྣམས། །གཅིག་ཏུ་བསྡུས་
པ་སངས་རྒྱས་ཀུན་གྱི་དངོས། །ཆོས་ཕུང་བརྒྱད་ཁྲི་བཞི་སྟོང་འབྱུང་བའི་གནས། །འཕགས་པའི་
དགེ་འདུན་ཀུན་གྱི་མངའ་བདག་ཆེ། །དཔལ་ལྡན་རྩ་བརྒྱུད་བླ་མའི་ཚོགས་རྣམས་ལ། །སྒོ་
གསུམ་གུས་པ་ཆེན་པོས་སྐྱབས་སུ་མཆི། །སྤང་རྟོགས་མཐར་ཕྱིན་སྟོན་པ་སངས་རྒྱས་ལ། སྒོ་
པར
21

གསུམ་གུས༔ ལུང་རྟོགས་བདག་ཉིད་བསྟན་པ་དམ་ཆོས་ལ། སྒོ་གསུམ་རྒྱལ་སྲས་
བསྟན་འཛིན་འཕགས་པའི་དགེ་འདུན་ལ། །སྒོ་གསུམ་གུསཞེས་ཅི་མང་བརྗོད་པའི་མཐར།
ཐལ་མོ་སྙིང་གར་བཅའ་ལ། བླ་མ་མཆོག་དང་དཀོན་མཆོག་རིན་པོ་ཆེ། རྣམ་པ་གསུམ་ལ་ཕྱག་འཚལ་
སྐྱབས་སུ་མཆི། །ཁྱེད་ཀྱིས་བདག་དང་སེམས་ཅན་ཐམས་ཅད་ཀྱི། །ལུས་ངག་ཡིད་གསུམ་བྱིན་
གྱིས་བརླབ་ཏུ་གསོལ། །བདག་བློ་ཆོས་སུ་འགྲོ་བར་བྱིན་གྱིས་རློབས། །དམ་ཆོས་ལམ་དུ་
ལོངས་པར་བྱིན༔ ལམ་གྱི་འཁྲུལ་པ་ཞི་བར༔ འཁྲུལ་སྣང་དབྱིངས་སུ་འཆར་བར༔ ཆོས་
མིན་རྣམ་རྟོག་འགག་པར༔ བྱམས་དང་སྙིང་རྗེ་སྐྱེ་བར༔ བྱང་ཆུབ་སེམས་གཉིས་འབྱོངས་
པར༔ མྱུར་དུ་སངས་རྒྱས་ཐོབ་པར་བྱིན་གྱིས་རློབས། །ལན་གཅིག །སེམས་བསྐྱེད་ནི། མ་
གྱུར་འགྲོ་རྣམས་སྲིད་ལས་བསྒྲལ་བའི་ཕྱིར། །བདག་གིས་རྫོགས་པའི་བྱང་ཆུབ་ཐོབ་པར་བྱ། །
དེ་ཡི་ཆེད་དུ་སངས་རྒྱས་ཀུན་གྱི་ལམ། །ཟབ་མོའི་རྣལ་འབྱོར་ཉམས་སུ་བླང་བར་བགྱི། །ལན་
གསུམ། ཚོགས་ཞིང་གསལ་གདབ་པ་ནི། ཆོས་དབྱིངས་འོད་གསལ་ཆེན་པོའི་དཀྱིལ་འཁོར་དུ། །
འཇིགས་མེད་སེང་གེས་བཏེག་པའི་རིན་ཆེན་ཁྲི། །སྣ་ཚོགས་ཆུ་སྐྱེས་ཉིན་བྱེད་དཀྱིལ་འཁོར་དང་།།
ཚངས་དབང་ཁྱབ་འཇུག་དྲག་པོ་བརྩེགས་པའི་སྟེང་། །འཁོར་ལོའི་མགོན་པོ་དྲིན་ཆེན་ཆོས་ཀྱི་
རྗེ། །རྩ་བའི་བླ་མ་དགེས་པ་རྡོ་རྗེའི་སྐུ། །ཞལ་བརྒྱད་བཅུ་དྲུག་ཕྱག་ཅན་ཞབས་བཞི་པ། །བདག་
མེད་ཡུམ་དང་རོལ་པའི་གར་གྱིས་བཞུགས། །གང་དེའི་དཔྲལ་མགྲིན་སྙིང་གར་ཨོཾ་ཨཱཧཱུཾ། །པད་
ཉིའི་གདན་ལ་འོད་དང་གཟི་བརྗིད་འབར། །གཟུགས་ཕུང་རྣམ་སྣང་ཚོར་ཕུང་རིན་ཆེན་འབྱུང་། །
འདུ་ཤེས་སྣང་མཐའ་འདུ་བྱེད་དོན་ཡོད་གྲུབ། །རྣམ་ཤེས་མི་བསྐྱོད་ཀུན་འདུས་རྡོ་རྗེ་འཆང་། །
ས་ཁམས་སྤྱན་མ་ཆུ་ཁམས་མཱ་མ་ཀཱི། །མེ་ཁམས་གོས་དཀར་རླུང་ཁམས་སྒྲོལ་མ་ཆེ། །ནམ་མཁའ་
རྡོ་རྗེ་དབྱིངས་ཀྱི་དབང་ཕྱུག་མ། །འདྲེན་བྱེད་ས་སྙིང་སྒྲ་འཛིན་གསང་བའི་བདག །དྲི་འཛིན་ནམ་
སྙིང་རོ་འཛིན་སྤྱན་རས་གཟིགས། །སྐུ་ལུས་སྒྲིབ་སེལ་ཡིད་དབང་འཇམ་པའི་དབྱངས། །ཚིགས་
མཚམས་ཀུན་བཟང་རྩ་རྒྱུས་བྱམས་པ་མགོན། །ཕྱག་གཡས་དུས་དགྲ་གཡོན་པ་གཞན་མི་
ཐུབ། །ཞལ་སྒོ་རྟ་མགྲིན་རྡོ་རྗེ་བདུད་རྩི་འཁྱིལ། །དཔུང་གཡས་མི་གཡོ་གཡོན་པ་འདོད་
པའི་རྒྱལ། །པུས་གཡས་དབྱུག་སྔོན་ཅན་དང་གཡོན་སྟོབས་ཆེན། །སྤྱི་གཙུག་འཁོར་སྒྱུར་
ཞབས་མཐིལ་གནོད་མཛེས་རྒྱལ། །ཟག་མེད་ཡུལ་རྣམས་གཟུགས་སྒྲ་དྲི་རོ་དང༌། །རེག་དང་
22

ཆོས་ཁམས་རྡོ་རྗེ་ལྷ་མོ་ཡི། །ངོ་བོར་བཞུགས་པ་རྩ་བའི་བླ་མ་མཆོག །གཞན་ཡང་དེ་
མཐར་བརྒྱུད་པའི་བླ་མ་དང༌། །ཡི་དམ་ལྷ་ཚོགས་སངས་རྒྱས་བྱང་ཆུབ་སེམས། །ཉན་ཐོས་རང་
རྒྱལ་ཆོས་སྐྱོང་སྲུང་མ་དང༌། །ནོར་ལྷའི་ཚོགས་རྣམས་དགྱེས་བཞིན་བཞུགས་པར་གྱུར། །ཅེས་
དང༌། སྒོ་གསུམ་གུས་པ་ཆེན་པོས་ཕྱག་འཚལ་ཞིང་གསོལ་བ་འདེབས་པ་ནི། གང་གི་དྲིན་གྱིས་བདེ་
ཆེན་ཉིད། །སྐད་ཅིག་ཉིད་ལ་འཆར་བ་གང༌། །བླ་མ་རིན་ཆེན་ལྟ་བུའི་སྐུ། །རྡོ་རྗེ་ཅན་ཞབས་པད་
ལ་འདུད། །རྣམ་དག་དཀྱིལ་འཁོར་བཞི་ཡི་འཛིན་མ་ལ། །རྣམ་དཀར་དབང་བཞིའི་ཆར་རྒྱུན་
ལེགས་ཕབ་ནས། །རྣམ་གྲོལ་སྐུ་བཞིའི་ལོ་ཏོག་རྒྱས་མཛད་པ། །རྣམ་མཁྱེན་བླ་མ་བཞི་ལ་
ཕྱག་འཚལ་ལོ། །ཁྱབ་བདག་རྡོ་རྗེ་འཆང་དབང་བདག་མེད་མ། །མཐུ་སྟོབས་དབང་ཕྱུག་གྲུབ་
ཆེན་ནག་པོ་པ། །ཌ་མ་རཱུ་པ་ཨ་ཝ་དྷཱ་ཏཱི་པ། །ག་ཡ་དྷ་ར་རྣམས་ལ་ཕྱག་འཚལ་ལོ། །བླ་
ཆེན་འབྲོག་མི་སེ་སྟོན་ཀུན་རིག་དང༌། །ཞང་སྟོན་ཆོས་འབར་དཔལ་ལྡན་ས་སྐྱ་པ། །རྗེ་
བཙུན་སྐུ་མཆེད་ཆོས་རྗེ་པཎྜི་ཏ། །ཆོས་རྒྱལ་འཕགས་པ་རྣམས་ལ༔ དཀོན་མཆོག་དཔལ་
དང་ཆོས་རྗེ་བསོད་ནམས་དཔལ། །བསོད་ནམས་རྒྱལ་མཚན་དཔལ་ལྡན་ཚུལ་ཁྲིམས་ཞབས། །
བུདྡྷ་ཤྲཱི་དང་ངོར་ཆེན་རྡོ་རྗེ་འཆང་། །སེམས་དཔའ་ཆེན་པོ་རྣམས་ལ༴ བརྒྱུད་སྲོལ་ཀུན་འདུས་
བདག་ཆེན་རྡོ་རྗེ་འཆང་། །ཀུན་སྤང་ཆོས་རྗེ་བློ་གསལ་རྒྱ་མཚོའི་ཞབས། །མཁྱེན་བརྩེའི་
དབང་ཕྱུག་བསླབ་གསུམ་རྒྱལ་མཚན་དང༌། །དབང་ཕྱུག་རབ་བརྟན་རྣམས་ལ༴ བསོད་
ནམས་མཆོག་ལྡན་བསོད་ནམས་མཆོག་གྲུབ་དང༌། །མཁྱེན་རབ་བྱམས་པ་རྨོར་ཆེན་གནས་
གསར་རྗེ། །ཀུན་དགའ་བློ་གྲོས་ནམ་མཁའ་འཆི་མེད་ཞབས། །ཀུན་དགའ་བསྟན་འཛིན་
རྣམས་ལ༔ ཚད་མ་བཞི་ལྡན་གདམས་པའི་སྲོལ་ཆེན་གྱིས། །སྐལ་ལྡན་ཟུང་འཇུག་ས་ལ་དཀྲི་
མཁས་པ། །རྡོ་རྗེ་འཆང་དངོས་བསྟན་པའི་རྒྱལ་མཚན་དང༌། །རྩ་བའི་བླ་མ་རྣམས་ལ་ཕྱག་
འཚལ་ལོ། །དེ་ནས་རྩ་བའི་བླ་མའི་བསྟོད་པ་གང་ཤེས་ཀྱི་མཐར། སྐྱབས་གནས་ཀུན་འདུས་བླ་མ་
རིན་པོ་ཆེ། །དྲིན་ཅན་ཆོས་ཀྱི་རྗེ་ལ་གསོལ་བ་འདེབས། །མཉམ་མེད་བཀའ་དྲིན་ཅན་གྱིས་ཐུགས་
རྗེས་ཟུང་། །འདི་ཕྱི་བར་དོ་ཀུན་ཏུ་བྱིན་གྱིས་རློབས། །འདྲེན་པ་ཀུན་འདུས་བླ་མ༴ ཡི་
དམ་ཀུན་འདུས༔ སངས་རྒྱས་ཀུན༔ དམ་ཆོས་ཀུན༴ དགེ་འདུན་ཀུན༴ བྱང་སེམས་
ཀུན༔ ཉན་རང་ཀུན༔ ཆོས་སྐྱོང་ཀུན༔ ནོར་ལྷ་ཀུན༔ ཕྱིའི་མཆོད་པ་ནི། འཇིགས་
23

མེད་སེང་གེའི་ཁ་ནས་རབ་འབབ་པའི། །སི་ཏ་ལ་སོགས་ཡིད་འོང་ཞབས་བསིལ་གྱིས། །ཞིང་
ཁམས་འདི་དང་རབ་འབྱམས་ཞིང་གཞན་རྣམས། །བཀང་སྟེ་དཔལ་ལྡན་བླ་མའི་ཚོགས་ལ་
འབུལ།
།ཨོ་གུ་རུ་བུདྡྷ་བོ་དྷི་ས་ཏྭ་ས་པ་རི་ཝཱ་ར་ཨོ་ནཱི་རཱི་ཧཱུྃ་ཁཾ་སྭཱ་ཧཱ། སྟོབས་ལྡན་གླང་པོའི་
ཁ་ནས་རབ་འབབ་པའི། །གངྒཱ་ལ་སོགས་དྲི་ཞིམ་ཞལ་བསིལ་གྱིས། །ཞིང་ཁམས་
བཀང་སྟེ༔ ཨོ་གུ་རུ་བུདྡྷ་བོ་དྷི་སོགས་ནས། ཨོཾ་བཛྲ་ནི་ཝི་ཏི་ཧཱུྃ་ཁཾ་སྭཱ་ཧཱ། རབ་ཁྲོས་ཁྱུ་
མཆོག་ཁ་ནས་རབ་འབབ་པའི། །སིནྡྲ་ལ་སོགས་བསིལ་བའི་འཐོར་འཐུང་གིས། །ཞིང་ཟ
བཀང་༴ ཨོཾ་སརྦ་སཾ་ཤོ་དྷ་ནི་སྭཱ་ཧཱ། མྱུར་མགྱོགས་རྟ་མཆོག་ཁ་ནས་ལེགས་བྱུང་བའི། །པཀྵ་ལ་
སོགས་མཆོད་ཡོན་དམ་པ་འདིས། །ༀ་ཛཧཱུྃ་བཾ་ཧོ༔ཁཾ་རཾ་མ་ཧཱ་ཨགྷཾ་པྲ་ཏིཙྪ་སྭཱ་ཧཱ། གསེར་
སོགས་རིན་ཆེན་ལས་གྲུབ་འདབ་སྟོང་ལྡན། །མདངས་བཀྲ་ཡིད་འོང་དྲི་ལྡན་མེ་ཏོག་གིས། །
ཞིང་ཁམས་སོགས། ཨོཾ་བཛྲ་པུབྦེ་ཨཱཧཱུཾ། ཨ་དཀར་ནག་སོགས་ལྷན་ཅིག་སྐྱེས་པ་དང༌། །
སྦྱར་བ་ལས་བྱུང་བདུག་པའི་སྤྲིན་ཚོགས་ཀྱིས། །ཞིང་ཁམས་སོགས། ཨོཾ་བཛྲ་དྷུ་པེ་ཨཱཧཱུཾ།
ཉི་ཟླ་ནོར་བུ་སྒྲོན་མེའི་འོད་ལ་སོགས། །མུན་པ་སེལ་བྱེད་སྣང་བའི་ཚོགས་རྣམས་ཀྱིས། །
ཞིང་ཁམས་སོགས། ཨོཾ་བཛྲ་ཨཱ་ལོ་ཀེ་ཨཱཧཱུྃ། རེག་ན་ཚིམ་བྱེད་ཞིམ་པའི་དྲི་ངད་ལྡན། །ག་
བུར་ལ་སོགས་ལེགས་པར་སྦྱར་བའི་ཆུས། །ཞིང་ཁམས་སོགས། ཨོཾ་བཛྲ་གནྡྷེ་ཨཱཿཧཱུྃ། དབྱིགས་
ལེགས་ཡིད་འོང་རོ་མཆོག་ཀུན་ལྡན་ཞིང༌། །ལུས་མཆོག་བརྟས་བྱེད་ཞལ་ཟས་དམ་པ་འདིས། །
ཞིང་ཁམས་སོགས། ཨོཾ་བཛྲ་ནེཝིདྷཱ་ཨཱཧཱུཾ། ལྷ་ཡི་རྔ་བོ་ཆེ་དང་སིལ་སྙན་དང༌། །པི་ཝང་
གླིང་བུ་ལ་སོགས་རོལ་མོ་ཡིས། །ཞིང་ཁམས༴ །བཀང་སྟེ །ཨོཾ་བཛྲ་ཤཔྟ་ཨཱཧཱུཾ། ཨོཾ་
བཛྲ་གྷནྡྷེ་ར་ཎི་སོགས། དུས་གསུམ་རྒྱལ་བ་ཀུན་གྱིས་བསྔགས་པ་ཡི། །ཐེག་མཆོག་ཆོས་ཀྱི་
སྲིད་ལ་དབང་སྒྱུར་བའི། །རྒྱལ་སྲིད་རིན་ཆེན་རྣམ་བདུན་འདི་ཕུལ་བས། །བདུད་བཞིའི་
གཡུལ་ལས་རྣམ་པར་རྒྱལ་བར་ཤོག །ཨོཾ་གུ་རུ་བུདྡྷ་བོ་དྷི་སོགས། ཨོ་སབྟ་རཏྣ་པཱུ་ཛི་ཏེ་ཨཱཧཱུཾ།
གང་ཞིག་རེག་ཅིང་མཐོང་ཐོས་དྲན་པས་ཀྱང་། །མི་ཤེས་མུན་སེལ་ཕུན་ཚོགས་མཆོག་ཏུ་སྩོལ། །
རྒྱལ་བས་བྱིན་གྱིས་བརླབས་པའི་བཀྲ་ཤིས་རྫས། །དམ་པ་འབུལ་བས་དགེ་ལེགས་འབར་
གྱུར་ཅིག །ཨོཾ་གུ་རུ་སོགས། ཨོ་ཨཥྚ་བཏྟཱ་མངྒ་ལཾ་པཱུ་ཛི་ཏེ་ཨཱཧཱུཾ། གཞན་ཡང་འཇིག་རྟེན་
ཁམས་ན་མཆིས་པ་ཡི། །མཆོད་པའི་དངོས་པོ་ཇི་སྙེད་ཡོད་པ་ཀུན། །ཀུན་ཏུ་བཟང་པོའི་མཆོད་

སྤྲིན་ལྟར་སྤྲུལ་ཏེ། །དཔལ་ལྡན་བླ་མའི་ཚོགས་ལ་དབུལ་བ་བགྱི། །ནང་གི་མཆོད་པ་ནི།
སྙིང་ག་ནས་སྤྲུལ་ལྷ་མོ་མང་པོ་ཡིས། །ཁ་དོག་དྲི་རོ་ནུས་པ་རྨད་བྱུང་བའི། །བདུད་རྩིས་གང་
བའི་ཐོད་པ་ལེགས་ཐོགས་ཏེ། །མཆོད་ཡུལ་རྣམས་ལ་ཕུལ་བས་དགྱེས་པར་གྱུར། །ཨོཾ་ཨཱཧཱུཾ།
གསང་བའི་མཆོད་པ་ནི། མཐོང་ཐོས་རེག་པས་བདེ་བ་སྐྱེད་བྱེད་པའི། །པདྨ་ཅན་སོགས་ལྷ་
མོ་མང་སྤྲུལ་ཏེ། །སྙན་པའི་གླུ་ལེན་བདེ་བའི་གར་སྒྱུར་བས། །ཀུན་ཀྱང་རྡོ་རྗེ་བདག་མེད་
མར་གྱུར་པ། །རྩ་བརྒྱུད་བླ་མའི་སྐུ་ལ་འཁྲིལ་བའི་མོད། །ཐུགས་རྒྱུད་ཟག་པ་མེད་པའི་བདེ་ཆེན་
གྱིས། །ཡོངས་སུ་མཉེས་ཏེ་སྒྲུབ་པོ་བདག་ཅག་ལ། །དགྱེས་པའི་ཉམས་འགྱུར་འབུམ་གྱིས་
སྒེག་པར་གྱུར། །ཞེན་པ་སྤང་བ་ནི། གང་ལ་ཆགས་ན་ཉེས་ཀུན་འབྱུང་བའི་གཞི། །ཉོན་མོངས་
ཀྱིས་བསགས་ཟས་ནོར་ལོངས་སྤྱོད་ཀུན། །རྗེ་བཙུན་བླ་མའི་ཚོགས་ལ་དབུལ་བར་བགྱི། །རྒྱགས་
དང་སེར་སྣ་ཞི་བར་བྱིན་གྱིས་རློབས། །རང་གི་ཞེ་སྡང་རང་གཟུགས་ཤར་བ་ཡི། །གནོད་
བྱེད་དགྲ་འདྲེར་སྣང་བ་ཅི་མཆིས་པ། །རྗེ་བཙུན་བླ་མའི་འཁོར་དུ་དབུལ་བར་བགྱི། །ཞེ་སྡང་
དབྱིངས་སུ་ཞི་བར༔ ལྟར་སྣང་ཕན་པས་འཁོར་བར་འཆིང་བའི་གྲོགས། །གཉེན་དང་མཛའ་
བཤེས་འཁོར་གཡོག་ལ་སོགས་པ། །དེ་ཀུན་བླ་མའི་ཚོགས་ལ་དབུལ་བར་བགྱི། །འདོད་ཆགས་
རྣམ་རྟོག་ཞི་བར་བྱིན་གྱིས་རློབས། །ཚེ་རབས་དུ་མར་གྲངས་མེད་མར་བྱས་ཀྱང༌། །ལས་
ཉོན་དབང་གིས་གཉེན་ངོ་མ་ཤེས་པའི། །བར་མའི་འགྲོ་རྣམས་ཁྱེད་ལ་དབུལ་བར་བགྱི། །རྨོངས་
དང་ཁྲག་དོག་ཞི་བར་བྱིན་གྱིས་རློབས། །མཆོད་ཡུལ་གྱུར་པའི་བླ་མ་དམ་པ་དང་། །མཆོད་པའི་
དངོས་པོ་ཕྱི་ནང་གསང་བའི་རྫས། །མཆོད་པར་བྱེད་མཁན་སྒྲུབ་པོ་བདག་ཅག་རྣམས། །ལོགས་
ན་མེད་ཀྱི་དབྱིངས་ཀྱི་རོལ་པར་སྣང༌། །ཀུ་སཱ་ལིའི་ཚོགས་གསག་ནི། རང་ལུས་ཕལ་པར་སྣང་
བའི་སྙིང་ག་ནས། །རང་སེམས་ངོ་བོ་ཧེ་རུ་ཀ་དཔལ་ཉིད། །མཐེབ་སོར་གང་གི་ཚོད་ཙམ་
གནས་པ་དེ། །དབུ་མའི་ལམ་བརྒྱུད་ཚངས་བུག་ནས་ཐོན་ཏེ། །རང་ལུས་ཚོ་ཞིང་སྣུམ་པ་ལ་
གཟིགས་ནས། །ཕུང་པོའི་རྩར་བྱོན་ཕྱག་གཡས་གྲི་གུག་གིས། །ཡ་ཐོད་བཅད་དེ་རང་སྣང་ལས་
གྲུབ་པའི། །ཐོད་པའི་སྒྱེད་པུའི་སྟེང་དུ་བཞག་པའི་ནང༌། །རྐང་གཡོན་གཡས་དང་ཁོག་
སྨད་ནང་ཁྲོལ་དང༌། །ཁོག་སྟོད་ལག་གཉིས་མགོ་བོའི་ལྷག་མ་བཅས། །དེ་ནང་བསྒྱུར་
བའི་ཤ་ཁྲག་རུས་པའི་གཏེར། །འོག་ནས་མེ་འབར་ཐོད་པའི་ནང་རྫས་རྣམས། །བསྐོལ་
25

ཞིང་ཞུ་བས་ཁ་དོག་དྲི་རོ་བཅུད། །ཕུན་སུམ་ཚོགས་པ་བདུད་རྩིའི་རྒྱ་མཚོར་གྱུར། །ཨོཾ་ཨཱཿཧཱུྃ་ཧ་ཧོ་
ཧྲི༔ སྙིང་གའི་ཧཱུྃ་ལས་ཡིད་འཕྲོག་ལྷ་མོའི་གཟུགས། །གྲངས་མེད་སྤྲོས་ཏེ་ཕྱག་གི་ཐོད་པ་
ཡིས། །བདུད་རྩིའི་རྒྱ་མཚོ་ཆེ་ལས་ལེགས་བཅུས་ཏེ། །མཆོད་ཡུལ་རྒྱ་མཚོའི་ཚོགས་ལ་དབུལ་
བ་བགྱི། །དྲིན་ཆེན་རྩ་བའི་བླ་མ་བཀའ་དྲིན་ཅན། །འཁོར་ལོའི་མགོན་པོའི་ཞལ་དུ་ཨོཾ་ཨཱཧཱུཾ། །
སྐྱབས་གནས་ཀུན་འདུས་ཞལ་དུ༴ སྐུ་བཞིའི་བདག་ཉིད་ཞལ་དུ༔ ཡེ་ཤེས་ལྔ་ལྡན་ཞལ་
དུ༔ ཚོགས་གཉིས་མཐར་ཕྱིན་ཞལ་དུ༔ དོན་གཉིས་ལྷུན་གྲུབ་ཞལ་དུ༴ དགོས་འདོད་
ཀུན་འབྱུང་ཞལ་དུ༔ བརྒྱུད་པའི་བླ་མའི་ཞལ་དུ༔ ཡི་དམ་ལྷ་ཚོགས་ཞལ་དུ༔ སངས་རྒྱས་
བྱང་སེམས་ཞལ་དུ༔ དཔའ་བོ་མཁའ་འགྲོའི་ཞལ་དུ༔ ཆོས་སྐྱོང་ནོར་ལྷའི་ཞལ་དུ་ཨོཾ་ཨཱཧཱུཾ། །
དགྱེས་པར་རོལ་ནས་ཐུགས་རྒྱུད་ཟག་མེད་ཀྱི། །བདེ་བ་ཆེན་པོས་ཡོངས་སུ་མཉེས་གྱུར་ནས། །
བདག་དང་མཁའ་མཉམ་སེམས་ཅན་ཐམས་ཅད་ལ། །མཆོག་དང་ཐུན་མོང་དངོས་གྲུབ་སྩལ་དུ་
གསོལ། །གཞི་བདག་གནས་བདག་རིགས་དྲུག་སེམས་ཅན་རྣམས། །ལྷ་རུ་གསལ་བའི་ཞལ་
དུ་ཨོཾ་ཨཱཧཱུཾ། །ཆགས་སྡང་རྨོངས་གསུམ་རྣམ་རྟོག་ཞི་བ་དང་། །བྱང་ཆུབ་སེམས་འབྱོངས་
སངས་རྒྱས་ཐོབ་པར་ཤོག །སྤྲོ་ན་མཎྜལ་སོ་བདུན་མ་དང༌། ཚོམ་བུ་བདུན་མ། ས་གཞི་སྤོས་ཆུས་སོགས་
དབུལ།། །
༈ དེ་ནས་གསུང་ངག་བརྒྱུད་པ་སུམ་འདུས་ཀྱི་བླ་མ་ལ་གསོལ་བ་གདབ་པ་ནི། དཔལ་ལྡན་
རྩ་བའི་བླ་མ་སོགས་དང་། ཀུན་བཟང་དབང་བཞིའི་ཆར་རྒྱུན་འཁོར་ལོའི་མགོན། །གསང་
ཆེན་ལམ་བཞི་སྟོན་མཛད་ཆོས་ཀྱི་རྗེ། །སྐུ་བཞི་མངོན་གྱུར་བསྟན་པའི་ཉི་མ་མཆོག །རྗེ་
བཙུན་བླ་མའི་ཞབས་ལ་གསོལ་བ་འདེབས། །འོག་མིན་ཆོས་དབྱིངས་དག་པའི་ཞིང་ཁམས་
སུ། །ཁ་སྦྱོར་ཡན་ལག་བདུན་ལྡན་རྫོགས་སངས་རྒྱས། །སྐུ་བཞི་ཡེ་ཤེས་ལྔ་ལྡན་རྒྱལ་བ་
རྗེ། །ཁྱབ་བདག་རྡོ་རྗེ་འཆང་ལ༴ །ཟག་མེད་བདེ་ཆེན་སྒྱུ་མའི་ཕོ་བྲང་དུ། །མ་ལུས་
རྒྱལ་བ་སྐྱེད་དང་རོལ་པའི་ཡུམ། །གྲངས་མེད་མཁའ་འགྲོའི་གཙོ་མོ་རྗེ་བཙུན་ཡུམ། །རྡོ་
རྗེ་བདག་མེད་མ་ལ༴ །ལྷོ་ཕྱོགས་སྲ་བ་ནཱ་ཐའི་གནས་མཆོག་ཏུ། །གནས་ལྔ་རིག་པའི་པཎ་
ཆེན་ཆོས་སྐྱོང་ཞབས། །མཁའ་འགྲོས་རྗེས་བཟུང་འཕགས་མཆོག་གྲུབ་པའི་གཙོ། །རྣལ་
འབྱོར་དབང་ཕྱུག་ཞབས་ལ༔ རི་བོ་ཨུ་ཙ་ཡ་ནའི་གནས་མཆོག་ཏུ། །མུ་སྟེགས་རིགས་ལས་
26

རྣལ་འབྱོར་དབང་ཕྱུག་གིས། །རྗེས་སུ་བཟུང་ནས་མཁའ་འགྲོའི་ཞལ་གདམས་ཐོབ། །ཤར་
ཕྱོགས་ནག་པོ་པ་ལ༔ རྒྱ་གར་ཀཱ་མ་རུ་པའི་གནས་མཆོག་ཏུ། །རྒྱལ་རིགས་མཆོག་ལ་གྲུབ་
དབང་གདམས་པས་གྲོལ། །གསང་ཆེན་ཟབ་མོ་ཅང་ཏེའུའི་སྒྲར་སྒྲོགས་པ། །ཌ་མ་རུ་པའི་
ཞབས་ལ༴ །ཤར་ཕྱོགས་མཁའ་འགྲོ་མཉེས་པའི་ལྗོངས་ལུང་དུ། །དམ་པའི་དྲིན་ལས་
འཕགས་པའི་གོ་འཕང་ཐོབ། །གཉིས་སྤངས་སྤྱོད་པས་བྱིས་པའི་ཚོགས་དབུས་རོལ། །ཨ་
ཝ་དྷུ་ཏཱི་པ་ལ༔ རུ་མཚམས་ཁ་རེག་ཐོད་བུའི་གནས་མཆོག་ཏུ། །འཕགས་ཡུལ་པཎ་གྲུབ་
གངས་ཅན་སྐྱོང་བའི་དཔལ། །འཕོ་བའི་ལམ་གྱིས་མཁའ་སྤྱོད་གནས་སུ་བྱོན། །ག་ཡ་དྷ་
རའི་ཞབས་ལ མང་མཁར་མུ་གུ་ལུང་གི་གནས་མཆོག་ཏུ། །འཕགས་ཡུལ་གྲུབ་དབང་
གདམས་པའི་བཅུད་བསྡུས་ནས། །བོད་ཡུལ་རྡོ་རྗེ་འཛིན་པའི་གཙུག་རྒྱན་མཆོག །བླ་ཆེན་
འབྲོག་མིའི་ཞབས་ལ༴ མཁར་ཆུང་ཆུ་ཁའི་གནས་མཆོག་དམ་པ་རུ། །དུལ་བའི་སྤྱོད་པས་
དམ་པའི་ཐུགས་ཟིན་ནས། །ཡོངས་རྫོགས་གསུང་ངག་ཌཱ་ཀིའི་ཞལ་འོང་ཐོབ། །སེ་སྟོན་
ཀུན་རིག་ཞབས་ལ སག་ཐང་དིང་གི་གྲུབ་པའི་གནས་མཆོག་ཏུ། །བིནྡྲའི་ཐུགས་བཅུད་
གསུང་ངག་རབ་ཏུ་ཐོབ། །རྫུ་འཕྲུལ་མངོན་ཤེས་ཐོགས་མེད་སྦས་པའི་རྗེས། །ཞང་སྟོན་
ཆོས་འབར་ཞབས་ལ༔ བྱང་ཕྱོགས་སྐྱ་བོ་ཁ་གདོང་སྒྲུབ་གནས་སུ། །འཇམ་དབྱངས་རྣམ་
འཕྲུལ་གསང་ཆེན་རྒྱུད་སྡེའི་བདག །གསུང་ངག་ཟབ་མོའི་ཤིང་རྟའི་སྲོལ་འབྱེད་མཆོག །རྗེ་
བཙུན་ས་སྐྱ་པ་ལ༴ །གྲམ་སྟོད་ཆུ་མིག་རྫོང་ཁའི་གནས་མཆོག་ཏུ། །མི་ཐུབ་ཟླ་བའི་རྣམ་
འཕྲུལ་གསང་ཆེན་ལ། །མཁས་ཤིང་གྲུབ་པར་མཁའ་འགྲོས་རབ་བསྒྲགས་པའི། །སློབ་
དཔོན་རིན་པོ་ཆེ་ལ༴ སྒོ་རུམ་གཟིམས་སྤྱིལ་དཀར་པོའི་གནས་མཆོག་ཏུ། །རྡོ་རྗེ་འཛིན་
པའི་རྗེ་བོ་གྲགས་པའི་ཞབས། །མཁས་དང་གྲུབ་པའི་དབང་ཕྱུག་བླ་མ་རྗེ། །རྗེ་བཙུན་
རིན་པོ་ཆེ་ལ༴ བྱང་ཕྱོགས་སྤྲུལ་པ་སྡེ་ཡི་ལྷ་ཁང་དུ། །གནས་ལྔ་རིག་པའི་མཐར་སོན་འཇམ་
པའི་དབྱངས། །དྲེགས་ལྡན་རྒོལ་བ་འཇོམས་པའི་དཔའ་བོ་ཆེ། །ས་སྐྱ་པཎ་ཆེན་ཞབས་
ལ༴ ལྷ་ཁང་བླ་བྲང་དམ་པའི་གཟིམས་ཁང་དུ། །སྟོབས་ལྡན་གཙུག་གི་ནོར་བུའི་ཁྲིར་བཞུགས་
ནས། །ལུགས་གཉིས་དཔལ་གྱིས་གངས་ཅན་སྐྱོང་བའི་རྗེ། །ཆོས་རྒྱལ་འཕགས་པའི་
ཞབས་ལ༔ དཔལ་ལྡན་ས་སྐྱའི་སྐྱེ་འཕྲང་བླ་བྲང་དུ། །དཀའ་བ་ཁྱད་བསད་ཡོངས་རྫོགས་

གསུང་ངག་ཐོབ། །སྨིན་གྲོལ་གདམས་པས་སྐལ་ལྡན་སྐྱོང་བའི་དཔལ། །ཞང་སྟོན་དཀོན་
མཆོག་དཔལ་ལ༴ དགེར་ཕུ་སྤྱི་ལུང་དབེན་པའི་གནས་མཆོག་ཏུ། །ས་སྐྱ་པཎ་ཆེན་ཐུགས་
སྲས་མཆོག་གྱུར་པ།
།རྟོགས་པའི་བརྒྱུད་འཛིན་ཚོགས་སྒོམ་རིན་པོ་ཆེ། །ཀུན་དགའ་
དཔལ་གྱི་ཞབས་ལ༴ །བྱང་ཕྱོགས་ཉན་པོ་དགོན་པའི་གནས་མཆོག་ཏུ། །མཁས་དང་གྲུབ་
པའི་དབང་ཕྱུག་རྡོ་རྗེ་འཛིན། །སྙན་བརྒྱུད་ཟབ་མོའི་གཏེར་མཛོད་ཉན་ཆེན་པ། །བསོད་
ནམས་བསྟན་པའི་ཞབས་ལ༔ དབེན་པའི་སྒྲུབ་གནས་ན་བཟའ་བྲག་ཕུག་ཏུ། །རྩེ་གཅིག་
བསྒྲུབས་པས་ཉམས་རྟོགས་མཐར་ཕྱིན་ནས། །ཟབ་མོའི་ལམ་གྱི་གཏེར་མཛོད་གཅིག་གྱུར་པ། །
གྲུབ་ཆེན་བྲག་ཕུག་པ་ལ༴ བསམ་ཡས་ལྷུན་གྱིས་གྲུབ་པའི་བླ་བྲང་དུ། །མདོ་སྔགས་བསྟན་
པའི་མངའ་བདག་ཆོས་ཀྱི་རྗེ། །བྱང་ཕྱོགས་འདི་ན་ཐམས་ཅད་མཁྱེན་པར་གྲགས། །དཔལ་
ལྡན་བླ་མའི་ཞབས་ལ༔ ཚ་རོང་བྱང་ཆུབ་རྫོང་གི་དབེན་གནས་སུ། །ཆོས་རྗེ་བླ་མའི་ཐུགས་
སྲས་མཆོག་གྱུར་པ། །གསུང་ངག་བསྟན་པ་འཛིན་པའི་ཆོས་ཀྱི་རྗེ། །དཔལ་ལྡན་ཚུལ་ཁྲིམས་
ཞབས་ལ༔ གྲུབ་པའི་གནས་མཆོག་ཞེ་དགོན་དབེན་པ་རུ།འོད་གསལ་བདེ་བ་ཆེན་པོའི་
རོལ་རྩེད་ལས། །སྦྱོར་ལམ་རྩེ་མོའི་ཏིང་འཛིན་དཔལ་ཐོབ་པ། །གྲུབ་ཆེན་བུདྡྷ་ཤྲཱི་ལ༴ ཨེ་
ཝཾ་ཆོས་ལྡན་རྡོ་རྗེའི་ཕོ་བྲང་དུ། །རྒྱལ་བས་ལུང་བསྟན་གསང་ཆེན་བསྟན་པའི་དཔལ། །གངས་
ཅན་མཁས་གྲུབ་ཀུན་གྱི་གཙུག་རྒྱན་མཆོག །ངོར་ཆེན་རྡོ་རྗེ་འཆང་ལ༴ སྟག་མོ་གླིང་
ཁར་དབེན་པའི་རི་ཁྲོད་དུ། །རྡོ་རྗེ་འཆང་དབང་ཐུགས་ཀྱི་མཛོད་བཟུང་ནས། །གསང་ཆེན་
གདམས་པས་སྐལ་ལྡན་སྐྱོང་བའི་དཔལ།
།སེམས་དཔའ་ཆེན་པོའི་ཞབས་ལ ཤབ་སྨད་དགེ་
སྡིངས་རྡོ་རྗེའི་ཕོ་བྲང་དུ། །ཐམས་ཅད་མཁྱེན་པ་བསོད་ནམས་རྒྱལ་མཚན་གྱི། །རིགས་ཀྱི་
དབོན་པོ་ཐུགས་སྲས་མཆོག་གྱུར་པ། །བླ་ཆེན་ཀུན་རྒྱལ་ཞབས་ལ༔ གྲམ་སྟོད་དབུ་རྩེ་རྙིང་
མའི་གཟིམས་ཁང་དུ། །ཐེག་ཆེན་བསྟན་པའི་མངའ་བདག་རྡོ་རྗེ་འཆང་། །ཆོས་ཀྱི་རྒྱལ་པོ་
བྱང་ཕྱོགས་སྐྱེ་རྒུའི་མགོན། །ཐེག་ཆེན་ཆོས་རྒྱལ་ཞབས་ལ༔ དཔལ་ལྡན་ས་སྐྱའི་གཞི་ཐོག་བླ་
བྲང་དུ། །པདྨའི་རྣམ་སྤྲུལ་མཐུ་སྟོབས་ནུས་པའི་བདག །ཆིག་བརྒྱུད་གདམས་པའི་བཀའ་
བབས་རྗེ་བཙུན་ཡབ། །ནམ་མཁའ་རྒྱལ་མཚན་ཞབས་ལ ཕྱོགས་མེད་མཁས་པ་འདུ་བའི་
གནས་མཆོག་ཏུ། །མཁས་པའི་གཙུག་རྒྱན་ངེས་དོན་ཟབ་མོའི་གཏེར། །བྱང་ཕྱོགས་འདི་

ན་ཉ་དབོན་ཆེན་པོར་གྲགས། །ཀུན་དགའ་དཔལ་གྱི་ཞབས ཉང་སྟོད་རྩེ་ཆེན་ཆོས་སྡེའི་གཟིམས་
ཁང་དུ། །གསང་ཆེན་ཟབ་མོའི་གདམས་པའི་མཛོད་བཟུང་ནས། །ཉམས་དང་རྟོགས་པའི་
བདག་ཉིད་ཆོས་ཀྱི་རྗེ། །གྲུབ་ཆེན་ཀུན་བློའི་ཞབས་ལ༴ དཔལ་འཁོར་བདེ་ཆེན་མཁས་
པའི་ཆོས་གྲྭ་རུ། །ཕྱི་ནང་གཞན་གསུམ་རྟོགས་པའི་གྲུབ་དབང་རྗེ། །ལུང་རིགས་སྨྲ་བའི་
གཙུག་རྒྱན་འཇམ་པའི་དབྱངས། །དཀོན་མཆོག་བཟང་པོའི་ཞབས་ལ༔ དཔལ་ལྡན་ས་
སྐྱའི་གཙུག་ལག་ཁང་ཆེན་དུ། །ས་ཆེན་རྣམ་འཕྲུལ་སྙན་བརྒྱུད་གདམས་པའི་གཏེར། །ཉམས་
རྟོགས་མཐར་སོན་མཐུ་སྟོབས་ནུས་པའི་བདག །བདག་ཆེན་རྡོ་རྗེ་འཆང་ལ༴ ཁའུ་བྲག་རྫོང་
ནག་པོའི་རི་ཁྲོད་དུ། །རྡོར་འཛིན་བྱེ་བའི་གཙུག་རྒྱན་རྡོ་རྗེ་འཆང་། །གསང་ཆེན་བསྟན་
པའི་མངའ་བདག་དྲིན་ཆེན་རྗེ། །ཀུན་སྤང་ཆེན་པོའི་ཞབས་ལ ཕུན་ཚོགས་རབ་བརྟན་
རྒྱལ་པོའི་ཕོ་བྲང་དུ། །རྒྱལ་བ་ཀུན་དངོས་ངེས་དོན་བསྟན་པའི་བདག །ཟབ་མོའི་ལམ་
གྱིས་སྐལ་ལྡན་རྗེས་འཛིན་པའི། །རྗེ་བཙུན་རྡོ་རྗེ་འཆང་ལ༴ །རྒྱལ་ཁམས་ཕྱོགས་མེད་
ཡངས་པའི་སྨན་ལྗོངས་སུ། །ཤེས་ལྡན་གཟུར་གནས་ནམ་མཁའི་མཐའ་ཀླས་པ། །ཀུན་
སྤང་ཆོས་རྗེའི་ཕྲིན་ལས་སྐྱོང་བའི་དཔལ། །བློ་གསལ་རྒྱ་མཚོའི་ཞབས་ལ༴ ཞ་ལུ་གསེར་
ཁང་མཁས་པའི་ཆོས་གྲྭ་རུ། །ཚར་པ་ཆོས་རྗེའི་སྙན་བརྒྱུད་མཛོད་བཟུང་ནས། །རང་དོན་
ཞེན་མེད་སྐལ་ལྡན་སྐྱོང་བའི་དཔལ། །སྐལ་བཟང་མཁྱེན་བརྩེའི་དབང་པོར༴ བླ་མའི་གདན་
ས་མདར་སྟོད་གྲོང་མོ་ཆེར། །མདོ་སྔགས་རིག་གནས་ཀུན་གྱི་གླེགས་བམ་ཆེ། །ཚར་ཆེན་
ཐུགས་སྲས་སློབ་བཤད་བསྟན་པའི་བདག །ཀླུ་སྒྲུབ་རྒྱ་མཚོའི་ཞབས་ལ བཀྲ་ཤིས་དགེ་
མཚན་དཔལ་གྱི་ཆོས་གྲྭ་རུ། །འཇམ་དཔལ་དབྱངས་དངོས་བློ་གསལ་རྒྱ་མཚོ་ཡི། །ཐུགས་
སྲས་སྙན་བརྒྱུད་གདམས་པའི་རྒྱལ་ཚབ་མཆོག །གཞོན་ནུ་བློ་གྲོས་ཞབས་ལ༴ དམ་པས་བྱིན་
རླབས་སྒྲུབ་སྡེའི་གནས་མཆོག་ཏུ། །འཇམ་མགོན་མཁྱེན་བརྩེའི་ཐུགས་སྲས་རྒྱལ་ཚབ་མཆོག །
རྒྱལ་བ་ཀུན་དངོས་རྗེ་བཙུན་སྡིང་མ་བ། །བསླབ་གསུམ་རྒྱལ་མཚན་ཞབས་ལ༴ །འདར་
སྟོད་རྣམ་རྒྱལ་སྟག་རྩེའི་དགོན་པ་རུ། །དྲག་སྔགས་བསྙེན་སྒྲུབ་མཐར་ཕྱིན་ནུས་པའི་གཏེར། །
ངེས་དོན་བསྟན་པའི་སྲོག་ཤིང་རྟ་ར་བ། །བསོད་ནམས་ཆོས་འཕེལ་ཞབས་ལ༴ །མཁས་
པའི་འབྱུང་གནས་བཟང་ལྡན་ཆོས་གྲྭ་རུ། །འཆད་རྩོད་རྩོམ་ལ་འགྲན་བྲལ་པཎྜི་ཏ། །མཁྱེན་

བརྩེ་ནུས་མངའ་དགྱེས་མཛད་དབྱེར་མེད་སྐུ། །ངག་དབང་ཆོས་གྲགས་ཞབས་ལ༔ སྙན་
བརྒྱུད་ཆོས་འཁོར་བསྐོར་བའི་སྨན་ལྗོངས་སུ། །འཁྲུལ་མེད་སློབ་བཤད་གདམས་པའི་དགའ་
སྟོན་གྱིས། །སྐལ་ལྡན་གདུལ་བྱའི་རེ་བ་སྐོང་མཛད་པ། །དབང་ཕྱུག་རབ་བརྟན་ཞབས་
ལ༔ དཔལ་ལྡན་རྡོ་རྗེ་གདན་གྱི་ཆོས་གྲྭ་རུ། །མཐའ་ཡས་དམ་ཆོས་ནོར་བུའི་མཛོད་བཟུང་
ནས། །ཐུབ་བསྟན་ཉིན་མོར་བྱེད་པའི་དྲིན་ཅན་རྗེ། །བསོད་ནམས་མཆོག་ལྡན་ཞབས་ལ༔
གསང་ཆེན་འབྲུག་སྒྲ་སྒྲོགས་པའི་ལྷོ་མོས་སུ། །སྙན་བརྒྱུད་སློབ་བཤད་ཀུན་གྱི་མཛོད་བཟུང་
ནས། །སྣོད་ལྡན་སྨིན་གྲོལ་ལམ་ལ་འགོད་མཛད་པའི། །བསོད་ནམས་མཆོག་གྲུབ་ཞབས་
ལ༴ དཔལ་ལྡན་གནས་ཀྱི་དབང་པོའི་ཆོས་གྲྭ་རུ། །སྐྱབས་གནས་ཀུན་འདུས་བླ་མས་རྗེས་
བཟུང་ནས། །འགྲོ་ལ་དམ་ཆོས་བདུད་རྩིའི་དགའ་སྟོན་འགྱེད། །མཁྱེན་རབ་བྱམས་པའི་
དཔལ་ལ༴ སྙན་བརྒྱུད་ཆོས་ཀྱི་འབྱུང་གནས་འདུས་པའི་སྡེར། །རྒྱལ་བ་ཀུན་དངོས་ཚར་ཆེན་བླ་
མ་ཡི། །ཟབ་ལམ་སྤེལ་མཁས་དྲིན་ཆེན་རྡོ་རྗེ་འཆང་། །བློ་གསལ་མཆོག་ལྡན་ཞབས །
དམ་པས་བྱིན་རླབས་དབེན་པའི་བཞུགས་གནས་སུ། །མཁྱེན་རབ་བླ་མའི་ཐུགས་སྲས་གདམས་
པའི་གཏེར། །ཚར་པ་ཆོས་རྗེའི་ཕྲིན་ལས་སྐྱོང་བའི་དཔལ། །རྨོར་ཆེན་རྡོ་རྗེ་འཆང་ལ ཐེག་
མཆོག་འབྱུང་གནས་བཀྲ་ཤིས་ཆོས་སྡེ་རུ། །རྒྱལ་བ་ཀུན་དངོས་ཚར་ཆེན་ཧེ་རུ་ཀའི། །རྣམ་
རོལ་འབྲེལ་ཚད་དོན་ལྡན་སྤྲུལ་པའི་སྐུ། །ཀུན་དགའ་ལེགས་འབྱུང་ཞབས་ལ༴ གཞི་ཐོག་
འཆི་མེད་རྡོ་རྗེའི་གུར་ཁང་དུ། །སྙིགས་དུས་དམུ་རྒོད་འགྲོ་འདུལ་སེམས་དཔའ་ཆེ། །ཁྱད་
པར་གསུམ་ལྡན་གདུང་འཛིན་ས་སྐྱ་པ། །ཀུན་དགའ་བློ་གྲོས་ཞབས་ལ །དཔལ་ལྡན་ལྷུན་
གྲུབ་སྟེང་གི་ཆོས་གྲྭ་རུ། །འཕགས་ནོར་རིན་ཆེན་བདུན་ལ་དབང་འབྱོར་ཞིང༌། །མཁས་
བཙུན་གྲུབ་པའི་ཡོན་ཏན་འགྲན་ཟླ་བྲལ། །ནམ་མཁའ་འཆི་མེད་ཞབས་ལ༔ ཨེ་ཝཾ་ཐར་
པ་རྩེ་ཡི་གཟིམས་ཁང་དུ། །ཀུན་བཟང་ཆོས་ཀྱི་སྲིད་ལ་དབང་བསྒྱུར་ཞིང༌། །གསུང་ངག་
གདམས་པའི་གཏེར་མཛོད་བཀའ་དྲིན་ཅན། །ཀུན་དགའ་བསྟན་འཛིན་ཞབས་ལ༴ ངེས་
པ་ལྔ་ལྡན་ཨེ་ཝཾ་ཆོས་ལྡན་དུ། །རྒྱལ་ཀུན་འདུས་ཞལ་མཁན་ཆེན་རྡོ་རྗེ་འཆང་། །བྱམས་པ་ཀུན་
དགའ་བསྟན་པའི་རྒྱལ་མཚན་ཞབས། །མཉམ་མེད་བཀའ་དྲིན་ཅན་ལ་གསོལ་བ་འདེབས། །
སྤྲོ་ན། ཨ་ལ་ལ་སྟེ་སོགས། སྲིད་པའི་འཁྲི་ཤིང་སོགས། ཤེས་བྱ་ཀུན་ལ་སོགས། བྱམས་

པའི་དཔལ་མངའ་སོགས། སྐྱེ་བ་ཀུན་ཏུ་སོགས། བཤགས་སྡོམ་བྱ་བ་ནི། བླ་མ་རྡོ་རྗེ་འཛིན་
པ་ཆེན་པོ་ལ་སོགས་སོགས། སྤྱི་བཤགས་ལན་གསུམ་དང་། ཀུན་ནས་དང་བས་བླ་མ་ཡི། །ཞབས་
ཀྱི་པདྨོ་ལ་བཏུད་དེ། །རྩ་བའི་ལྟུང་བ་བཅུ་བཞི་ནི། །རྒྱུད་ལས་གསུངས་བཞིན་བཤད་པར་བྱ། །
གང་ཕྱིར་རྡོ་རྗེ་འཛིན་པ་ཡི། །དངོས་གྲུབ་སློབ་དཔོན་རྗེས་འབྲང་གསུངས། །དེ་བས་དེ་ལས་
བརྙས་པ་ནི། །རྩ་བའི་ལྟུང་བ་དང་པོར་བཤད། །དང་པོར་གྱུར་པ་མཐོལ་ཞིང་བཤགས། །
བདེ་གཤེགས་བཀའ་ལས་འདས་པ་ནི། །ལྟུང་བ་གཉིས་པ་ཡིན་པར་བཤད། །གཉིས་པར༴ །རྡོ་
རྗེ་སྤུན་ལ་ཁྲོས་པ་ནི། །ཉེས་པར་བརྗོད་པ་གསུམ་པ་ཡིན། །གསུམ་པར སེམས་ཅན་
རྣམས་ལ་བྱམས་པ་སྤང་། །བཞི་པ་ཡིན་པར་རྒྱལ་བས་གསུངས། །བཞི་པར༔ ཆོས་ཀྱི་
རྩ་བ་བྱང་ཆུབ་སེམས། །དེ་སྤོང་པ་ནི་ལྔ་པ་ཡིན། །ལྔ་པར༔ རང་ངམ་གཞན་གྱི་གྲུབ་
པའི་མཐའ། །ཆོས་ལ་སྨོད་པ་དྲུག་པ་ཡིན། །དྲུག་པར༔ ཡོངས་སུ་མ་སྨིན་སེམས་ཅན་
ལ། །གསང་བ་སྒྲོགས་པ་བདུན་པ་ཡིན། །བདུན་པར༴ ཕུང་པོ་སངས་རྒྱས་ལྔའི་བདག་
ཉིད། །དེ་ལ་སྨོད་པ་བརྒྱད་པ་ཡིན། །བརྒྱད་པར༔ རང་བཞིན་དག་པའི་ཆོས་རྣམས་ལ། །སོམ་ཉི་
ཟ་བ་དགུ་པ་ཡིན། །དགུ་པར༔ གདུག་ལ་རྟག་ཏུ་བྱམས་ལྡན་པར། །བྱེད་པ་དེ་ནི་བཅུ་པར་
འདོད། །བཅུ་པར མིང་སོགས་བྲལ་བའི་ཆོས་རྣམས་ལ། །དེར་རྟོག་པ་ནི་བཅུ་གཅིག་པ། །
བཅུ་གཅིག སེམས་ཅན་དད་དང་ལྡན་པ་ལ། །སེམས་སུན་འབྱིན་པ་བཅུ་གཉིས་པ། །བཅུ་
གཉིས་གྱུར༔ དམ་ཚིག་རྫས་ནི་ཇི་བཞིན་རྙེད། །མི་བསྟེན་པ་སྟེ་བཅུ་གསུམ་པ། །བཅུ་གསུམ་
གྱུར༔ ཤེས་རབ་རང་བཞིན་བུད་མེད་ལ། །སྨོད་པར་བྱེད་པ་བཅུ་བཞི་པ། བཅུ་བཞིར་
གྱུར་པ་མཐོལ་ཞིང་བཤགས། །སྔགས་པས་འདི་དག་སྤངས་ན་ནི། །དངོས་གྲུབ་མྱུར་དུ་ཐོབ་པར་
འགྱུར། །གཞན་དུ་དམ་ཚིག་ལས་ཉམས་ན། །ཉམས་པས་བདུད་ཀྱིས་གཟུང་བར་འགྱུར། །དེ་
བས་སྡུག་བསྔལ་མྱོང་གྱུར་ཏེ། །ཐུར་དུ་བལྟས་ནས་དམྱར་བར་འགྲོ། །དེ་བས་ང་རྒྱལ་བཅོམ་ནས་
ནི། །བདག་ཉིད་མ་འཁྲུལ་ཤེས་པར་བྱ། །མཉམ་པར་བཞག་པས་བླ་མ་ལ། །ཅི་འབྱོར་པ་
ཡིས་མཆོད་པར་བྱ། །གསུམ་ལ་སྐྱབས་འགྲོ་ནས་བརྩམས་ཏེ། །བྱང་ཆུབ་སེམས་སོགས་སྡོམ་
པ་ནི། །གལ་ཏེ་བདག་ལ་ཕན་འདོད་ན། །སྔགས་པས་འབད་དེ་གཟུང་བར་བྱ། །ཡན་
ལག་དམ་ཚིག་ཅེས་བྱ་བ། །དམ་ཚིག་དང་ནི་མི་ལྡན་པའི། །རིག་མ་བསྟེན་པར་དགའ་བ་དང་། །

ཚོགས་ཀྱི་འཁོར་ལོར་རྩོད་པ་དང༌། །གསང་བའི་ཆོས་ནི་སྟོན་པ་དང༌། །སེམས་ཅན་དད་དང་
ལྡན་པ་ལ། །དམ་ཆོས་གཞན་དུ་སྟོན་པ་དང་། །ཉན་ཐོས་དག་ཏུ་རློམ་བྱེད་པའི། །ནང་དུ་
ཞག་བདུན་འདས་པ་དང༌། །སྦྱོར་བ་ངེས་པར་མ་བྱས་པར། །སྐལ་མིན་གསང་བ་སྟོན་པ་
དང༌། །གང་ཞིག་ཕྱག་རྒྱ་མི་མཁས་ལ། །ལུས་ཀྱི་ཕྱག་རྒྱ་སྟོན་པ་དང༌། །བསྙེན་སོགས་
དག་པར་མ་བྱས་པར། །དཀྱིལ་འཁོར་ལས་ལ་འཇུག་པ་དང༌། །སྡོམ་པ་གཉིས་ཀྱི་བཅས་
པ་ལ། །དགོས་པ་མེད་པར་འདའ་བ་རྣམས། །ཁ་ན་མ་ཐོར་བཅས་གྱུར་ཏེ། །སྔགས་
པ་དེ་ཡི་དམ་ཚིག་ཟད། །ཟད་པས་འགྲུབ་པར་མི་འགྱུར་ཞིང་། །བདུད་དང་སྡུག་བསྔལ་
མང་དུ་འཕེལ། །ཉིན་དང་མཚན་མོ་ལན་གསུམ་དུ། །ཉིན་རེ་བཞིན་ཡང་བཟླ་བར་བྱ། །བླ་མ་
དང་རྡོ་རྗེ་སེམས་དཔའ་དཔལ་ཧེ་རུ་ཀ་ལ་ཕྱག་འཚལ་ལོ། །ཨོཾ་ཤྲཱི་བཛྲ་ཧེ་རུ་ཀ་སོགས་ཡིག་བརྒྱ་
ཉེར་གཅིག་བཤགས་སྡོམ་བཅས་བྱས་རྗེས། ཕྱོགས་བཅུ་ན་བཞུགས་པའི་སངས་རྒྱས་བཅོམ་ལྡན་
འདས་སོགས་དགོངས་གསོལ་སྔོན་འགྲོའི། བྱང་ཆུབ་སྙིང་པོར་སོགས་ལན་གསུམ། ཕྱོགས་བཅུ་
ན་སོགས་དང་། ཇི་ལྟར་སྔོན་གྱི་སོགས་ལན་གསུམ། དེང་དུས་བདག་ཚེ་སོགས་ཀྱི་མཐར། སྨོན་
ལམ་གདབ་པ་ནི། དེ་ལྟར་རྩ་བརྒྱུད་བླ་མ་ཀུན་གྱི་དངོས། །སྐྱབས་གསུམ་གཅིག་བསྡུས་རིགས་
བརྒྱའི་ཁྱབ་བདག་རྗེ། །དཀྱིལ་འཁོར་གཙོ་བོ་དྲིན་ཅན་ཆོས་ཀྱི་རྗེར། །གསོལ་བ་འདེབས་
སོ་བདག་རྒྱུད་བྱིན་གྱིས་རློབས། །ཉིན་མོ་སྤྱི་གཙུག་པད་ཟླའི་གདན་སྟེང་དང༌། །མཚན་མོ་སྙིང་
དབུས་འོད་ལྔའི་གུར་ཁང་དུ། །འབྲལ་མེད་བཞུགས་ནས་བརྩེ་ཆེན་ཐུགས་རྗེ་ཡིས། །འདི་
ཕྱི་བར་དོ་ཀུན་ཏུ་བྱིན་གྱིས་རློབས། །རྩ་བརྒྱུད་བླ་མའི་རྣམ་ཐར་ཐོས་པའི་མོད། །སྤྲིན་གྱི་
རྔ་གསང་ཐོས་པའི་རྨ་བྱ་ལྟར། །དད་དང་སྤྲོ་བའི་སྤུ་ལོང་ཆེར་གཡོས་ཏེ། །བྱིན་རླབས་སྙིང་
ལ་འཇུག་པར་བྱིན །བསླུ་མེད་སྐྱབས་མགོན་བླ་མ་དཀོན་མཆོག་ལ། །བདག་དང་མར་
གྱུར་འགྲོ་བ་མ་ལུས་པ། །བྱང་ཆུབ་བར་དུ་རེ་ལྟོས་རྩེ་གཅིག་པས། །ཐུགས་རྗེའི་སྐྱབས་འོག་
ཆུད་པར༴ །ཐོག་མེད་དུས་ནས་བདག་གཞན་འགྲོ་བ་རྣམས། །མཐའ་མེད་འཁོར་བའི་རྒྱ་
མཚོ་ཆེར་འཁྱམས་ཏེ། །བཟོད་མེད་སྡུག་བསྔལ་གསུམ་གྱིས་གདུངས་པ་ལས། །ངེས་འབྱུང་
དྲག་པོ་སྐྱེ་བར །རྙེད་དཀའ་དོན་དང་ལྡན་པའི་དལ་འབྱོར་ལུས། །ཡུན་རིང་མི་སྡོད་
འཆི་བའི་ཚུལ་ངེས་ཏེ། །དགོས་མེད་ཚེ་འདིའི་བྱ་བ་ཀུན་དོར་ནས། །རྩེ་གཅིག་སྙིང་པོ་ལོན་
32

པར །བདེ་སྡུག་ལས་ཀྱི་འབྲས་བུར་ཤེས་གྱུར་ནས། །མི་དགེ་ཀུན་སྤངས་བཏང་སྙོམས་
མ་ལུས་པར། །རྟག་ཏུ་དགེ་བ་བསྒྲུབ་ལ་མི་གཡེལ་བའི། །བླང་དོར་ཚུལ་བཞིན་བྱེད་པར །
མར་གྱུར་འགྲོ་བའི་སྡུག་བསྔལ་མ་བཟོད་ནས། །བྱམས་དང་སྙིང་རྗེའི་ཤུགས་ཀྱིས་དྲངས་པ་
ཡིས། །དེ་དག་དོན་དུ་རྫོགས་པའི་སངས་རྒྱས་མཆོག །ཐོབ་འདོད་སྨོན་སེམས་སྐྱེད་པར །
ཐེག་ཆེན་ལམ་གྱི་གཞུང་ཤིང་ཚུལ་ཁྲིམས་གསུམ། །བདག་གཞན་མཉམ་བརྗེ་ཕྱིན་དྲུག་བསྡུ་
དངོས་བཞི། །རླབས་ཆེན་རྒྱལ་སྲས་སྤྱོད་པ་མཐའ་དག་ལ། །སྙིང་སྟོབས་ཆེན་པོས་སློབ་
པར༔ གནས་ལུགས་རང་ངོ་ཤེས་པའི་ལྷག་མཐོང་དང་། །གཡོ་མེད་ཏིང་འཛིན་བརྟན་པའི་
ཞི་གནས་མཆོག །ཟུང་འཇུག་བརྗོད་མེད་ངང་དུ་བསྒོམས་པ་ཡིས། །གཉིས་འཛིན་འཁྲུལ་
པ་ཞི་བར༔ ཐུན་མོང་ལམ་གྱིས་རང་རྒྱུད་ལེགས་སྦྱངས་ཤིང་། །ཐུན་མོང་མིན་པའི་ལམ་
ལ་ངེས་ཤེས་རྙེད། །རྒྱལ་བའི་ཡོན་ཏན་ཀུན་གྱིས་ཡིད་འཕྲོག་སྟེ། །མྱུར་དུ་ཐོབ་འདོད་སྐྱེ་
བར༔ མཚན་ཉིད་ཀུན་ལྡན་རྡོ་རྗེ་སློབ་དཔོན་ལས། །གདན་གསུམ་ཚང་བའི་དཀྱིལ་འཁོར་
ཆེན་པོ་རུ། །རྣམ་དག་དབང་བཞིའི་ཆུ་བོ་ལེགས་ཐོབ་ནས། །སྐུ་བཞིའི་རྟེན་འབྲེལ་འགྲིགས་
པར༔ དཀྱིལ་འཁོར་གཙོ་བོ་རྗེ་བཙུན་ཧེ་རུ་ཀ །དཔའ་བོ་མཁའ་འགྲོའི་ཚོགས་རྣམས་
དཔང་བཙུགས་ཏེ། །དམ་ཚིག་ཉི་ཤུ་བསྲུང་ཚུལ་རྣམ་པ་བཞི། །སྲོག་དང་བསྡོས་ཏེ་བསྲུང་
བར༔ རང་སེམས་ལྷན་སྐྱེས་སྤྲོས་བྲལ་རྒྱུ་ཡི་རྒྱུད། །གསལ་སྟོང་ཟུང་དུ་འཇུག་པ་གདོད་
མའི་གཤིས། །འཁོར་འདས་དབྱེར་མེད་བརྗོད་བྲལ་བདེ་ཆེན་དབྱིངས། །གནས་ལུགས་
རང་ངོ་ཤེས་པར༔ འཁོར་འདས་ཆོས་ཀུན་རང་སེམས་སྣང་བའི་མདངས། །སྣང་ཡང་རང་
བཞིན་མེད་པ་སྒྱུ་མའི་གར། །མེད་བཞིན་ཅིར་ཡང་འཆར་བ་རྟེན་འབྲེལ་གཤིས། །བརྗོད་
བྲལ་ལམ་དུ་ལོངས་པར༔ ཐ་མལ་སྣོད་བཅུད་སྣང་བ་ཇི་སྙེད་པ། །ལམ་བྱེད་རྣམ་བཞིའི་
རྟེན་དང་བརྟེན་པ་ཡི། །དཀྱིལ་འཁོར་ཆེན་པོར་བསྒོམས་པས་ཅིར་སྣང་ཀུན། །ལྷག་པའི་
ལྷ་རུ་འཆར་བར་བྱིན༔ རང་བཞིན་ལྷུན་གྲུབ་དཀྱིལ་འཁོར་རྣམ་པ་བཞི། །གདན་གསུམ་
ཚང་བའི་རྒྱལ་བའི་དཀྱིལ་འཁོར་དུ། །ཤེས་ནས་བསྒོམས་པས་སྣང་སྟོང་ཟུང་འཇུག་གི །ཡེ་
ཤེས་རྒྱུད་ལ་སྐྱེ་བར༴ ལས་རླུང་སྦྱོར་བ་བདུན་གྱིས་རབ་བཅིངས་ཤིང་། །ཕྱོགས་དང་གདེངས་
ཅན་འབར་བའི་ཙཎྜ་ལཱིས། །ཧཾ་ཡིག་བདུད་རྩིར་བཞུ་བའི་རྣལ་འབྱོར་གྱིས། །གསལ་སྟོང་
33

ཡེ་ཤེས་སྐྱེ་བར༔ དངོས་དང་ཡེ་ཤེས་མཚན་ལྡན་ཕྱག་རྒྱ་མར། །སྐུ་གསུམ་ལམ་བྱེད་སྦྱོར་
བས་སྙོམས་ཞུགས་པས། །ཞུ་བའི་ཡས་བབས་དགའ་བའི་རོས་ཚིམས་ནས། །བདེ་སྟོང་ཡེ་
ཤེས་སྐྱེ་བར༔ ལུས་ངག་རྦ་རླབས་སྦྱོར་བས་ལེགས་སྦྱངས་ནས། །པདྨ་ཅན་དང་ལྷན་ཅིག་
ཏིང་འཛིན་གྱི། །རྦ་རླབས་མཆོག་གིས་གཟུང་འཛིན་རྟོག་པ་བཅོམ། །བདེ་སྟོང་མཆོག་ལ་
རོལ་བར༴ རྒྱལ་བའི་བཀའ་དང་རྣལ་འབྱོར་དབང་ཕྱུག་གཞུང་། །མཚན་ལྡན་བླ་མའི་གསུང་
གི་གདམས་པའི་བཅུད། །རྩེ་གཅིག་བསྒོམས་པས་ཉམས་རྟོགས་ནང་ནས་ཤར། །ཚད་མ་
བཞི་ལྡན་འགྱུར་བར༔ དབང་དང་བྱིན་རླབས་བརྒྱུད་པ་མ་ཉམས་ཤིང༌། །འཁྲུལ་མེད་གདམས་པ་
གོ་རིམ་ཇི་བཞིན་དུ། །ཉམས་སུ་བླངས་ནས་དྲོད་རྟགས་མངོན་དུ་གྱུར། །མོས་གུས་བསམ་
པ་ཚིམས་པར༔ བོགས་འབྱིན་བརྒྱད་ཀྱིས་ཏིང་འཛིན་བོགས་དབྱུང་ཞིང་། །གདམས་ངག་
དྲུག་དང་སྲུང་བ་སུམ་ཅུ་ཡིས། །བར་ཆད་ཀུན་སེལ་རྟེན་འབྲེལ་རྣམ་པ་ལྔ། །ལམ་གྱི་ས་
མཚམས་ཤེས་པར༴ འདུས་པ་གསུམ་ལ་སྣང་བ་དགྲར་ལངས་དང། །སྟོང་པ་དགྲར་ལངས་
བྱིང་བ་ཆེན་པོ་ཡི། །འཕྲང་གསུམ་སྒྲོལ་བའི་སྤྱོད་པ་རྣམ་གསུམ་གྱིས། །ཏིང་འཛིན་ལམ་དུ་
ལོངས་པར༔ །ཟབ་མོ་དབང་བཞིའི་ལམ་ལ་གོམས་པའི་མཐུས། །ཆུང་འབྲིང་ཆེན་པོའི་
དྲོད་ཀྱི་རིམ་པ་ལྟར། །གསང་བ་ཀུན་འདར་ཀུན་ཏུ་བཟང་པོ་ཡི། །བརྟུལ་ཞུགས་སྤྱོད་པ་
སྐྱོང་བར༔ མི་ལྤགས་གོས་གྱོན་སྟག་ཤམ་རུས་རྒྱན་སྤྲས། །ཅང་ཏེའུའི་སྒྲ་སྒྲོགས་མི་རྐང་གླིང་
བུ་འབུད། །ཁ་ཊཱ་ཐོགས་ནས་དུང་ཆེན་པད་ཕོར་དུ། །བདུད་རྩི་ལྔ་ལ་རོལ་པར་བྱིན་གྱིས །
སྐུ་བཞི་མངའ་བའི་དཔལ་ལྡན་བླ་མ་ལས། །དབང་བཞི་བླངས་པས་དཀྱིལ་འཁོར་རྣམ་པ་
བཞི། །མངོན་གྱུར་བཅུ་གཉིས་ས་ཡི་ཡོན་ཏན་ཐོབ། །གྲུབ་མཐའ་རྣམ་བཞི་སྙོགས་པར
བྷ་ག་མཆོག་གི་དཀྱིལ་འཁོར་ཉམས་དགར་ནི། །བཞུགས་པའི་བདེ་གཤེགས་བཅུད་བསྡུས་
སློབ་དཔོན་ལས། །འབྲས་དུས་དབང་གི་ཆུ་བོ་ལེགས་ཐོབ་ནས། །འགྲོས་བཞི་དབྱིངས་སུ་
ཐིམ་པར་བྱིན༔ ཆེ་བ་གསུམ་ལྡན་བཅུ་གསུམ་རྡོ་རྗེའི་ས། །ཚེ་འདིའི་ལུས་ལ་བདེ་བླག་ཐོབ་
གྱུར་ནས། །ནམ་མཁའི་མཐའ་ཀླས་གྱུར་པའི་འགྲོ་བ་རྣམས། །བྱང་ཆུབ་མཆོག་ལ་འགོད་
པར༴ །ཚེ་འདིར་གྲུབ་མཐའ་སྙོགས་པར་མ་གྱུར་ན། །འཆི་ཁར་རྣམ་གཡེང་གནད་གཅོད་
མི་འབྱུང་ཞིང༌། །ཟབ་ལམ་འཕོ་བའི་རྣལ་འབྱོར་རྩེ་གཅིག་པས། །མཁའ་སྤྱོད་གནས་སུ་

བགྲོད་པར༔ བར་དོར་འཁྲུལ་སྣང་འཇིགས་སྐྲག་ཤར་བའི་ཚེ། །བླ་མ་ལྷ་དང་གདམས་ངག་
དྲན་གྱུར་ནས། །བར་དོའི་སྣང་བ་ལྷ་དང་ཡེ་ཤེས་སུ། །དེ་མ་ཐག་ཏུ་འཆར་བར༔ མདོར་
ན་སྐྱེ་དང་སྐྱེ་བ་ཐམས་ཅད་དུ། །མཚན་ལྡན་བླ་མ་དམ་པས་རྗེས་བཟུང་ཞིང་། །ལམ་མཆོག་
འདི་དང་ནམ་ཡང་མི་འབྲལ་བར། །ཉམས་ལེན་རྒྱུན་ཆད་མེད་པར༔ ལམ་གྱི་སྙིང་པོ་ཟབ་
མོ་བླ་མའི་ལམ། །དཀྱིལ་འཁོར་གཙོ་བོ་དྲིན་ཅན་ཆོས་ཀྱི་རྗེ། །སྙིང་དབུས་པདྨོར་འབྲལ་མེད་
རྟག་བཞུགས་ནས། །ཐུགས་ཡིད་གཅིག་ཏུ་འདྲེས་པར༔ བིརླུའི་ཞབས་ཀྱིས་བདག་རྒྱུད་
བྱིན་རླབས་ཤིང་། །ས་སྐྱའི་རྗེ་བཙུན་ཞལ་འོད་བདུད་རྩིའི་རྒྱུན། །ལེགས་པར་བཟུང་ནས་དྲིན་
ཆེན་བླ་མ་ཡི། །བསྟན་པ་ཕྱོགས་བཅུར་རྒྱས་པར་བྱིན་གྱིས་རློབས། །དེ་ནས་དབང་བཞི་བླང་བ་
ནི། དཔལ་ལྡན་རྩ་བརྒྱུད་བླ་མའི་ཚོགས་རྣམས་ལ། །མི་ཕྱེད་གུས་པ་ཆེན་པོས་གསོལ་འདེབས་
ཀྱིས། །མཁྱེན་བརྩེ་ནུས་པས་བདག་རྒྱུད་བྱིན་རླབས་ཤིང༌། །དབང་དང་དངོས་གྲུབ་ཐམས་
ཅད་སྩལ་དུ་གསོལ། ། །རིགས་ཀུན་ཁྱབ་བདག་རྩ་བའི་བླ་མ་ཡིས། །བརྒྱུད་པའི་བླ་མ་སོགས་
ལ་ཆེར་གཟིགས་ཏེ། །དབང་བཞི་བསྐུར་རམ་མི་བསྐུར་ཚུལ་མཛད་པས། །ཀུན་ཀྱང་དེ་བཞིན་
མཛད་པར་དགོངས་ནས་ནི། །མཐའ་སྐོར་བཞུགས་པའི་བླ་མ་དམ་པ་རྣམས། །མས་ནས་
རིམ་བཞིན་རྩ་བའི་བླ་མར་ཐིམ། །བླ་མའི་དཔྲལ་བའི་ཨོ་ལས་འོད་དཀར་པོ། །ཨོྃ་གྱི་གཟུགས་
བྱུང་རང་གི་དཔྲལ་བར་ཐིམ། །བུམ་པའི་དབང་ཐོབ་ལུས་ཀྱི་དྲི་མ་དག །སྐུ་ཡིས་བྱིན་བརླབས་
སྤྲུལ་སྐུའི་ས་བོན་བཞག །བླ་མའི་མགྲིན་པའི་ལས་འོད་དམར་པོ། །ཨཱཡི་གཟུགས་བྱུང་
རང་གི་མགྲིན་པར་ཐིམ། །གསང་བའི་དབང་ཐོབ་ངག་གི་དྲི་མ་དག །གསུང་གིས་བྱིན་བརླབས་
ལོངས་སྐུའི་ས་བོན་བཞག །བླ་མའི་ཐུགས་ཀའི་ཧཱུྃ་ལས་འོད་སྔོན་པོ། །ཧཱུྃ་གི་གཟུགས་བྱུང་
རང་གི་སྙིང་གར་ཐིམ། །གསུམ་པའི་དབང་ཐོབ་སེམས་ཀྱི་དྲི་མ་དག །ཐུགས་ཀྱིས་བྱིན་བརླབས་
ཆོས་སྐུའི་ས་བོན་བཞག །བླ་མའི་ཡི་གེ་གསུམ་ལས་འོད་སྣ་ཚོགས། །འབྲུ་གསུམ་གཟུགས་
བྱུང་རང་གི་གནས་གསུམ་ཐིམ། །བཞི་པའི་དབང་ཐོབ་སྒྲིབ་པའི་བག་ཆགས་དག །ཀུན་
གྱིས་བྱིན་བརླབས་ངོ་བོ་ཉིད་སྐུར་གྱུར། །ཅེས་དང་། དེ་ཁོ་ན་ཉིད་ལ་བློ་གཞག་པ་ནི། བཀའ་
དྲིན་མཉམ་མེད་རྩ་བའི་བླ་མ་ལ། །གསོལ་བ་འདེབས་སོ་བདག་རྒྱུད་བྱིན་གྱིས་རློབས། །དེ་
ལྟར་གསོལ་བས་རྩ་བའི་བླ་མ་མཆོག །སྔོ་དམར་འོད་ཀྱི་རྣམ་པར་རབ་ཞུ་ནས། །རང་ལ་

ཐིམ་པས་ལུས་ངག་ཡིད་གསུམ་དང༌། །བླ་མའི་སྐུ་གསུང་ཐུགས་གསུམ་དབྱེར་མེད་གྱུར། ། །
ཅེས་བརྗོད་ཅིང་བླ་མ་དེ་རང་སེམས་དང་དབྱེར་མེད་དུ་གྱུར་པར་བསམས་ལ། ལུས་བསམ་གཏན་གྱི་སྤྱོད་
ལམ་བསྒྲིམ། ངག་རླུང་རང་སོར་གཞག ་།མིག་མདུན་གྱི་ནམ་མཁར་ཕྱེད་བཙུམས་རན་པས་བལྟ།
སེམས་ཁོང་ལྷོད་ཀྱིས་གློད་ལ་དུས་གསུམ་གྱི་རྟོག་པའི་རྒྱུ་འགྲུལ་བཅད་དེ། སེམས་ཀྱི་གཤིས་ཅིར་ཡང་མ་
ཡིན་པ། གདངས་གང་དུའང་མ་འགགས་པ། རྩལ་མོས་གུས་སུ་དུང་ངེ་བ། བསྒོམ་བྱ་སྒོམ་བྱེད་
དང་བྲལ་བའི་གསལ་ལེ་བ། ཧྲིག་གེ་བ། སྟོང་སང་ངེ་བའི་ངང་དུ་ཅི་ནུས་ཤིག་བཞག་ལ། ཐོས་པ་
རྒྱ་མཚོའི་སོགས། སངས་རྒྱས་ཀུན་འདུས་ཕྱི་ཡི་བླ་མ་དང༌། །སེམས་ཉིད་འོད་གསལ་ནང་
གི་བླ་མ་དང༌། །རང་བཞིན་སྤྲོས་བྲལ་དོན་གྱི་བླ་མ་གསུམ། །དབྱེར་མེད་སྙིང་པོའི་བླ་མ་རྟོགས་
པར་ཤོག །དགེ་བ་འདི་ཡིས་བདག་སོགས་སེམས་ཅན་རྣམས། །དངོས་གྲུབ་འབྱུང་གནས་
དཔལ་ལྡན་བླ་མ་མཆོག །ལྷག་པའི་ལྷ་རུ་ཤེས་པའི་མོས་གུས་ཀྱིས། །དབང་དང་དངོས་
གྲུབ་རྟག་ཏུ་ལེན་པར་ཤོག །ལུས་ངག་ཡིད་གསུམ་ལོངས་སྤྱོད་དང་བཅས་པ། ། །དོན་ཡོད་རྣམ་
བཞིས་བླ་མ་མཉེས་བྱས་ནས། །ཅི་མཛད་རྒྱལ་བའི་མཛད་པ་ལེགས་རྟོགས་ཏེ། །རྨད་བྱུང་
ཕྲིན་ལས་བསྒྲུབ་ལ་བརྩོན་པར་ཤོག །སྐྱེ་བ་ཀུན་ཏུ་ཡང་དག་སོགས་བརྗོད་པས་དོན་འགྲུབ་བོ། །
ཅེས་པའང་གསུང་ངག་སློབ་བཤད་སོགས་ཀྱི་ཉེར་མཁོའི་ཡན་ལག་ཏུ་ཐམས་ཅད་མཁྱེན་པ་དཀོན་མཆོག་ལྷུན་
གྲུབ་དང་། དཀོན་མཆོག་དཔལ་ལྡན་གྱི་གསུང་རབ་ལ་གཞི་བྱས། སྐབས་སུ་བབས་པ་རྣམས་འབྱིན་འཇུག་
གི་ཚུལ་ཏུ་བློ་གཏེར་དབང་པོས་བསྡེབས་པ་དགེ། །།སརྦ་མངྒལཾ།། ། །

༄༅། །ཕ་བླ་མ་མཁྱེན་བརྩེའི་ཞབས་ལ་རྒྱང་ནས་འབོད་།
པའི་གསོལ་འདེབས་བསམ་པ་མྱུར་འགྲུབ་
ཅེས་བྱ་བ་བཞུགས་སོ།། །།

༄༅། །མཁྱེན་ནོ་མཁྱེན་ནོ་མཁྱེན་བརྩེའི་དབང་པོ་མཁྱེན། །མཁྱེན་ནོ་མཁྱེན་
ནོ་རྩ་བརྒྱུད་ཀུན་འདུས་མཁྱེན། མཁྱེན་ནོ་མཁྱེན་ནོ་ཡི་དམ་ཀུན་འདུས་མཁྱེན། །མཁྱེན་ནོ་
མཁྱེན་ནོ་དཀོན་མཆོག་ཀུན་འདུས་མཁྱེན། །མཁྱེན་ནོ་མཁྱེན་ནོ་གཅིག་ཆོག་རྒྱལ་པོ་མཁྱེན། །
ཚེ་རབས་ལས་ཀྱིས་འབྲེལ་བའི་ལྷག་པའི་ལྷ། མ་ནོར་ལམ་བཟང་སྟོན་པའི་བཀའ་དྲིན་ཅན། །།
སྐྱབས་རེ་ཁྱེད་ལས་མེད་དོ་བདག་ལ་དགོངས། །སྐུ་ཡི་བཀོད་པས་ཞིང་ཁམས་ཡོངས་ལ་ཁྱབ། །
ལས་དག་རྣམས་ཀྱི་ཡི་དམ་ལྷ་རུ་མཇལ། །བསླབ་གསུམ་རྣམ་དག་ཐོས་བསམ་སྒོམ་པས་ཕྱུག །
རྗེ་བཙུན་བླ་མའི་སྐུ་ལ་གསོལ་བ་འདེབས། །མདོ་རྒྱུད་བསྟན་བཅོས་ལུང་རིག་མན་ངག་རྣམས། །
ཇི་བཞིན་མ་འདྲེས་གསལ་བར་འཆད་མཁས་ཤིང་། །ཀུན་ལ་ཕན་དང་བདེ་བའི་ལམ་སྟོན་པའི། །
རྗེ་བཙུན་བླ་མའི་གསུང་ལ་གསོལ་བ་འདེབས། །གཞན་ལ་གནོད་པའི་བསམ་སྦྱོར་དུག་བཞིན་
སྤངས། །ཀུན་ལ་བརྩེ་བའི་བྱང་སེམས་ནོར་བུ་རྙེད། །གསང་ཆེན་ལམ་གྱིས་གྲུབ་པའི་རྒྱལ་
སར་གཤེགས། །རྗེ་བཙུན་བླ་མའི་ཐུགས་ལ་གསོལ་བ་འདེབས། །རྡོ་རྗེ་གསུམ་དངོས་རྩ་
བའི་བླ་མ་ལ། །ཟོལ་མེད་སྙིང་ནས་ཡང་ཡང་གསོལ་འདེབས་ན། །ཚེ་རབས་ཀུན་ཏུ་ཐུགས་
རྗེའི་སྤྱན་གྱིས་གཟིགས། །བདུད་ཀྱི་སྤྱོད་ཡུལ་ཀུན་ལས་བསྐྱབ་ཏུ་གསོལ། །ལས་ཉོན་ཅན་
གྱི་གང་ཟག་བདག་འདྲ་བས། །ལུས་དབེན་མེད་པར་སེམས་དབེན་མི་ཐོབ་པས། །འདུ་འཛི་
ལས་དབེན་རི་ཁྲོད་ཉམས་དགའ་བར། །དམ་ཆོས་ཚུལ་བཞིན་སྒྲུབ་པར་བྱིན་གྱིས་རློབས། །
ཆགས་མེད་རི་ཁྲོད་གནས་པས་སྦྱིན་པ་རྫོགས། །འདོད་ཆགས་ཡུལ་ཅན་བྲལ་བས་ཚུལ་ཁྲིམ་
དག །མི་སྡུག་ཁོང་ཁྲོ་མེད་པས་བཟོད་བསྲན་ཐུབ། །གྲོགས་མེད་གཅིག་པར་གནས་པས་
བརྩོན་འགྲུས་ལྡན། །འདུ་འཛིའི་གཡེང་བ་མེད་པས་བསམ་གཏན་འཕེལ། །བསམ་རྒྱུ་ཆོས་
ལས་མེད་པས་ཤེས་རབ་སྐྱེ། །དུས་གསུམ་རྒྱལ་བ་སྲས་བཅས་གཤེགས་ཤུལ་གྱི། །དབེན་
པའི་ཡོན་ཏན་དྲན་པར་བྱིན་གྱིས་རློབས། །རྙེད་དཀའ་འཇིག་པར་སླ་བའི་རྟེན་བཟང་འདི། །
ཁེ་ཉེས་སྐྱིད་སྡུག་འདམ་གའི་སྐབས་ཡིན་པས། །དོན་མེད་ཚེ་འདིའི་བྱ་བས་མི་གཡེང་བར། །
དོན་ལྡན་སྙིང་པོ་ལོན་པར་བྱིན་གྱིས་རློབས། །སྔོན་བསགས་བསོད་ནམས་བརྒྱ་ལས་གྲུབ་པའི་
ལུས། །སྡུག་བསྔལ་རྒྱལ་མཚོ་ཆེ་ལས་སྒྲོལ་བའི་གྲུ། །དལ་འབྱོར་རིན་ཆེན་ལན་ཅིག་ཐོབ་
དུས་འདིར། །རང་དྲིན་རང་ལ་ཆེ་བར་བྱིན་གྱིས་རློབས། །གཟུགས་འདི་ལྷོ་སྤྲིན་སྲོག་འདི་བ་

ཐག་འདྲ། །དབུགས་ནི་ན་བུན་བཞིན་དུ་ཡོད་ལ་མེད། །ཚེ་འདི་གློག་དང་འདྲ་སྟེ་སྐད་ཅིག་
མ། །ཕུང་པོ་སྒྱུ་མར་རྟོགས་པར། །འདུས་པ་འབྲལ་ཞིང་བསགས་པ་མ་ལུས་འཛད། །
མཐོན་པོ་མཐར་རྒུད་སྐྱེས་པའི་ཐ་མར་འཆི། །འཆི་བ་མི་རྟག་ནམ་འོང་ཆ་མེད་པས། །ལོང་
མེད་རྒྱུད་ལ་སྐྱེ་བར། །ཚེ་འདི་ལོང་མེད་མྱུར་དུ་འཇིག་འགྱུར་ཞིང་། །གསོད་སར་འཁྲིད་པའི་
དུད་འགྲོ་ཇི་བཞིན་དུ། སྐད་ཅིག་རེ་རེ་ཞིང་ཡང་འཆི་ལ་ཉེ། །ངེས་པར་འཆི་བ་བསམ་པར། །
གཟུང་འཛིན་རྣམ་རྟོག་འཁྲུལ་པའི་གྲོང་ཁྱེར་དུ། །མི་གཙང་འབྱུང་བཞིའི་ལུས་ནི་གཡར་ཁང་
བཞིན། །བདག་པོ་འཆི་བདག་གཤིན་རྗེས་འཕྲོག་པའི་ཚེ། །བདག་འཛིན་གདོན་ཆེན་འཇོམས་
པར། །ཚེ་ནི་ཉི་མ་བཞིན་དུ་ཕར་ཕར་འགྲོ། །འཆི་བདག་གྲིབ་སོ་བཞིན་དུ་ཚུར་ཚུར་འོང་། །ད་
ནི་ཚེ་ལྷག་ཉི་རྒས་གྲིབ་སོ་ཙམ། །སྙིང་ནས་འཆི་ཆོས་སྒྲུབ་པར། །དེང་བྱ་སང་བྱའི་བསམ་
པ་མ་རྫོགས་བར། །གཤིན་རྗེ་འཇིགས་རུང་ཉམ་བས་མདུན་བསུས་ཏེ། །མལ་གྱི་ཐ་མར་དབུགས་
སྡུད་སྲོག་བཅད་ཚེ། །ཆོས་མིན་ཕན་མེད་བསམ་པར། །སྨན་པས་བོར་ཞིང་རིམ་གྲོས་ཟློག་
ཏུ་མེད། །གཉེན་རྣམས་གསོན་དུ་རེ་བའི་རེ་ཐག་ཆད། །རང་ཉིད་ཅི་བྱར་གཏོལ་མེད་གྱུར་
པའི་ཚེ། །བླ་མའི་གདམས་ངག་དྲན་པར། །སེར་སྣས་བསགས་པའི་ཟས་ནོར་ཤུལ་དུ་ལུས། །
བརྩེ་ཞིང་གདུང་བའི་གཉེན་དང་གཏན་བྲལ་གྱུར། །ཉམ་ངའི་གནས་སུ་གཅིག་པུར་འགྲོ་བའི་
ཚེ། །དགེ་སེམས་ལྟོབས་ལྡན་སྐྱེ་བར། །ས་ཆུ་མེ་རླུང་འབྱུང་བ་རིམ་གྱིས་ཐིམ། །ལུས་ཀྱི་
སྟོབས་ཤོར་ཁ་སྣ་སྐམ་ཞིང་བརྗེས། །དྲོད་སྡུད་དབུགས་བརྩེགས་ངར་སྒྲ་འབྱིན་པའི་ཚེ། །དག་
པའི་ཞིང་དུ་འཕོ་བར། སྣང་མཆེད་ཐོབ་གསུམ་སྔ་མ་ཕྱི་མར་ཐིམ། །ཟླ་ཉི་མུན་པ་འཆར་
འདྲེའི་ཉམས་ཤར་ཚེ། འཁོར་འདས་སྟོང་པར་རྟོགས་པའི་རྣལ་འབྱོར་གྱིས། །རང་ངོ་རང་
གིས་ཤེས་པར། །སྟོན་མཁའ་དྭངས་པར་ཟླ་འོད་ཁྱབ་པ་བཞིན། །སེམས་ཉིད་འོད་གསལ་
ཉམས་སྣང་ཤར་བའི་ཚེ། གནས་སྐབས་དེ་ལས་མ་ཡེངས་སོ་བཟུང་ནས། །འོད་གསལ་མ་
བུ་འཕྲོད་པར། །དེར་ཡང་འཁྲུལ་ནས་བར་དོ་ཤར་གྱུར་ཏེ། །ཁྱེའུ་ཕྲུག་དམར་རྗེན་ཐང་དུ་
ལྷུང་བཞིན་གྱི། །ཡིད་ལུས་ཉམ་ཐག་གྲོགས་མེད་གནས་པའི་ཚེ། །ལྷ་དང་བླ་མ་དྲན་པར། །
ལུས་ལ་གྲིབ་མ་མེད་པས་སྐྱོ་བ་དང་། །ངག་ལ་ལད་མོ་མེད་པས་ཁྲོ་བ་དང་། །སེམས་ལ་རང་
དབང་མེད་པར་རྒྱུག་པའི་ཚེ། །བར་དོའི་གནས་ལུགས་རྟོགས་པར། །འཇིགས་པའི་སྒྲ་བཞི་
39

ཉམ་ངའི་གཡང་ས་སོགས། །མི་བཟད་འཇིགས་སྐག་སྣ་ཚོགས་ཤར་བའི་ཚེ། །སྡིག་པའི་རང་
གཟུགས་ཡིན་པར་ངོ་ཤེས་ནས། །ལས་ངན་བདག་གིར་བྱེད་པར། །དེ་ཚེ་བླ་མ་ཡི་དམ་
དབྱེར་མེད་དང་། །ཐུགས་ཡིད་གཅིག་ཏུ་འདྲེས་པའི་ནུས་སྟོབས་ཀྱིས། །བདེ་བ་ཅན་སོགས་
དག་པའི་ཞིང་ཁམས་སུ། །མྱུར་བར་དབུགས་དབྱུང་ཐོབ་པར། དེ་མ་ཐོབ་པར་དཀར་ནག་
ལས་ཀྱི་འབྲས། །རང་ཉིད་ཁོ་ནའི་སྟེང་དུ་སྨིན་ངེས་པས། དགེ་སྡིག་བླང་དོར་ཚུལ་བཞིན་
བྱེད་པ་ཡི། །དཀའ་སྤྱད་ཆོས་ལ་ནུས་པར། །སྐྱེ་བ་གཞན་དུ་སེམས་མེད་མི་འགྱུར་ཞིང་། །
ལས་ཀྱང་གྲིབ་མ་བཞིན་དུ་རྗེས་སུ་འབྲང་། །དམན་པའི་འབྲས་འབྱིན་ནག་པོའི་ལས་རྣམས་
ལ། །དུག་ཅན་ཟས་ལྟར་འཛེམ་པར། མེ་ཡི་རང་བཞིན་ཚ་ལྟར་སྡུག་བསྔལ་གྱི། །འབྱུང་
གནས་འཁོར་བའི་འོབས་ལས་ཐར་འདོད་པས། །སྡིག་སྤོང་དགེ་བ་སྒྲུབ་ལ་བརྩོན་པ་དང་། །
དམ་ཆོས་ལམ་དུ་ལོང་པར། །གཡན་པ་འཕྲུག་ན་ཅུང་ཟད་བདེ་འགྱུར་ཞིང་། །དེ་བས་གཡན་
པ་མེད་ན་ཤིན་ཏུ་བདེ། །ལན་ཚྭའི་ཆུ་བཞིན་ངོམ་པར་མི་འགྱུར་བའི། ཟག་བདེར་སྲེད་པ་
སྤོང་བར། །ལྟར་སྣང་ཕན་ལ་སྡུག་བསྔལ་འབྱུང་བའི་རྒྱུ། །དུག་གི་མེ་ཏོག་སྤུ་གྲིའི་སྦྲང་རྩི་
དང༌། །ཀིམ་པའི་འབྲས་བཞིན་སྲིད་པའི་ཕུན་ཚོགས་ལ། །ཞེན་པ་གཏིང་ནས་ལོག་པར། །ཀེང་
རུས་རྩ་རྒྱུས་དྲྭ་བས་སྦྲེལ་བ་ཡི། །མི་གཙང་རྫས་ཀྱིས་ཡོངས་སུ་བཀང་བའི་གཟེབ། །སྒོ་དགུར་
དྲི་ངའི་སྤྲིན་འཕྲོད་དགང་དཀའ་བའི། །ཕུང་པོར་མངོན་ཞེན་སྤོང་བར། །ཆོས་ཀྱི་རོ་ཡིས་
བདེ་བ་འཚོལ་བ་ནི། །སྐྱིད་ཀྱིས་སྐྱིད་པོ་འཚོལ་འདྲའི་འདོད་སྲེད་ཀྱིས། །བདེ་བ་འཚོལ་བ་
སྡུག་གིས་སྡུག་འཚོལ་ཕྱིར། །ཆོས་ཀྱི་བདེ་བས་འཚོ་བར། །འགྲོ་ཀུན་ཕ་མར་ཤེས་པའི་
བྱམས་པ་དང་། སྡུག་བསྔལ་མཚོ་ལས་སྒྲོལ་འདོད་སྙིང་རྗེ་ཡིས། །བླ་མེད་བྱང་ཆུབ་འདོད་
པའི་བློ་བསྐྱེད་ནས། །རྒྱལ་སྲས་སྤྱོད་པ་སྒྲུབ་པར། །ཉེས་པ་ལྔ་སྤོང་འདུ་བྱེད་བརྒྱད་བསྟེན་
ཅིང་། །འཇོག་ཐབས་དགུ་ཡིས་ཉམས་རྣམས་བརྟན་གྱུར་ཏེ། །གནས་ཆ་གཅིག་གིས་ཉིན་
མཚན་ཁོར་ཡུག་ཏུ། །རྣམ་རྟོག་གདུག་འདྲེ་ནོན་པར། །འདུ་འཛིའི་གནས་དང་སྡིག་པའི་
གྲོགས་སྤངས་ནས། །དབེན་པའི་གནས་སུ་རང་སེམས་འདུལ་བ་དང་། །ཆོས་ཀུན་རང་
བཞིན་སྐྱེ་བ་མེད་པ་ཡི། །ངེས་དོན་གནས་ལུགས་རྟོགས་པར། །འཁོར་བའི་འབྲོག་ཏུ་རྫ་
མཁན་འཕང་ལོ་བཞིན། །འཁོར་བྱེད་ལས་ཉོན་བདག་འཛིན་ལས་བྱུང་བས། །ཐག་ཁྲར་

སྦྲུལ་འཛིན་གཞི་མེད་རྟོགས་པ་ལྟར། །བདག་ལྟ་རྩད་ནས་ཞིག་པར། །དངོས་པོར་འཛིན་པ་
དུག་གི་སྡོང་པོ་ལ། །ཚུལ་བཞིན་མ་ཡིན་ཡིད་བྱེད་ཡལ་ག་ཅན། །ཉེས་སྤྱོད་ལོ་རྒྱས་སྡུག་བསྔལ་
འབྲས་བུ་སྨིན། །རྩ་འདོན་སྟོང་ཉིད་རྟོགས་པར། །ཆོས་ཀུན་ལྷ་སྔགས་ཡེ་ཤེས་རྣམ་རོལ་དུ། །
ཡོངས་སུ་སྡོམ་བྱེད་བསྐྱེད་རྫོགས་རྣམ་གཉིས་ཀྱི། །རྣལ་འབྱོར་ཟབ་མོ་ཆུ་བོའི་གཞུང་བཞིན་ལ། །
བརྩོན་པ་དྲག་པོས་སྒྲུབ་པར་བྱིན་གྱིས་རློབས། །བླ་མ་མཉེས་པ་གསུམ་གྱིས་མཆོད་པ་དང་། །
སྡོམ་གསུམ་གནང་བཀག་དམ་ཚིག་རྣམ་པར་དག །རྩེ་གཅིག་བསྒོམས་པས་ཉམས་རྟོགས་
མཐར་ཕྱིན་ནས། །ཚེ་འདིར་གྲུབ་མཐའ་སྙོགས་པར་བྱིན་གྱིས་རློབས། །བླ་མ་བཅོམ་ལྡན་ཚེ་
དཔག་མེད་མགོན་ནི། །སྙིང་གི་པདྨོར་འབྲལ་མེད་རྟག་བཞུགས་ནས། །ཆོས་ཀྱི་རྟེན་བཟང་
ཡུན་དུ་འཚོ་བ་དང་། །བསམ་པ་ཆོས་བཞིན་འགྲུབ་པར་བྱིན་གྱིས་རློབས། །མདོར་ན་སྐྱེ་ཞིང་
སྐྱེ་བ་ཐམས་ཅད་དུ། །རྗེ་བཙུན་བླ་མའི་ཞབས་པད་གུས་བསྟེན་ཅིང་། །རྟག་ཏུ་གསུང་གི་
བདུད་རྩི་ལེན་པ་དང༌། །རང་གཞན་དོན་གཉིས་འགྲུབ་པར་བྱིན་གྱིས་རློབས། །ཞེས་པའང་
བློ་གཏེར་དབང་པོས་དབེན་རིར་འགྲོ་ཁར་༧རྗེ་བླ་མར་སྙིང་ཁོང་རུས་པའི་གཏིང་ནས་གསོལ་བ་
བཏབ་པ་དེ་དེ་བཞིན་དུ་འགྲུབ་པར་བྱིན་གྱིས་བརླབ་ཏུ་གསོལ། །སླད་ནས་གྲྭ་གུ་བྱང་ཆུབ་ཤིང་
གི་ནགས་ཁྲོད་ཀྱི་རང་གནས་བསམ་གཏན་ཁང་བུར་བཅོས་བསྒྱུར་ཅུང་ཟད་དང་བཅས་དག་པར་
བགྱིས་པའོ།། །།སརྦ་མངྒ་ལཾ། དགེ་ལེགས་འཕེལ།
41

༄༅། །བླ་མའི་རྣལ་འབྱོར་བཞུགས་སོ།། །།

༄༅། །བདག་གི་སྤྱི་བོར་པད་ཟླའི་སྟེང་། །འཇམ་དབྱངས་བློ་གཏེར་དབང་
པོ་ནི། །དཀར་དམར་མདངས་ལྡན་སྐུ་ཤ་རྒྱས། །ཕྱག་གཉིས་གླེག་བམ་བགྲངས་ཕྲེང་འཛིན། །
ཆོས་གོས་རྣམ་གསུམ་པཎ་ཞུ་གསོལ། །གནས་གསུམ་འབྲུ་གསུམ་འོད་ཟེར་གྱིས། །མཆོག་
གསུམ་སྤྱན་དྲངས་དབྱེར་མེད་ཐིམ། །སྐྱབས་གནས་ཀུན་འདུས་ངོ་བོར་གྱུར། །ཡན་ལག་བདུན་
པའི་ཚོགས་བསགས་བྱ། །བླ་མའི་གསོལ་འདེབས་ཅི་ནུས་གདོན། །ཐུགས་སྲོག་དྷིཋམཐར་
སྔགས་ཀྱིས་བསྐོར། །འོད་འཕྲོས་དོན་གཉིས་མྱུར་འགྲུབ་གྱུར། །ཨོཾ་ཨཱཐགུ་རུ་མཉྫགྷོ་ཥ་དྷིན་
དྷིནྡྲ་ཡ་ཧཱུྃ། །ཞེས་བརྒྱ་སྟོང་བཟླས་པའི་མཐར། བླ་མའི་གནས་གསུམ་འབྲུ་གསུམ་ལས། །འོད་
ཟེར་དཀར་དམར་མཐིང་གསུམ་པོ། །རིམ་དང་གཅིག་ཆར་རང་གནས་ཐིམ། །དབང་བཞི་
ཐོབ་ཅིང་སྒྲིབ་བཞི་དག །སྐུ་བཞིའི་ས་བོན་རྒྱུད་ལ་བཞག །སླར་ཡང་གསོལ་བ་བཏབ་པའི་
མཐུས། །བླ་མ་ཚང་བུག་སྒོ་ནས་བྱོན། །སྙིང་གའི་པདྨོ་རྒྱས་པར་བཞུགས། །ཐོས་པ་རྒྱ་
མཚོའི་མཆོད་ཡོན་ཀུན། །ནས་སོགས་བསྔོ་སྨོན་བྱའོ། །ཞེས་པའང་མཁར་མདོ་གྲྭ་ཚང་ངག་
དབང་རབ་རྒྱས་ཀྱིས་བསྐུལ་ངོར། ༧བློ་གཏེར་དབང་པོས་སྤེལ་བ་དགེ་ལེགས་འཕེལ། །
མངྒ་ལཾ།། །། །
༈ དཔལ་ལྡན་ས་གསུམ་འདྲེན་པ་རྒྱལ་བའི་སྲས། །རིགས་གསུམ་རྣམས་ཐར་ཕྲིན་ལས་
གཅིག་བསྡུས་གཟུགས། །གསང་ཆེན་སྙན་བརྒྱུད་རྒྱ་མཚོའི་ཟ་མ་ཏོག།འཇམ་དབྱངས་བློ་གཏེར་
དབང་པོར་གསོལ་བ་འདེབས། །ཅེས་བེར་ཚང་ཆོས་རྗེས་བསྐུལ་ངོར། རྗེ་ཉིད་ཀྱི་མཛད་པའོ།། །
༈ བྱམས་པ་དཔལ་ལྡན་ཆོས་མཛད་གསོལ་འདེབས་ནི། བྱམས་དང་སྙིང་རྗེའི་ཤུགས་
ཀྱིས་དྲངས་པ་ཡི། །དཔལ་ལྡན་ལུང་རྟོགས་ཆོས་ཀྱི་མཛད་འཕྲིན་གྱི། །བསྟན་འགྲོའི་དགེ་ལེགས་
སྤེལ་བའི་གཉེན་གཅིག་པུ། །སུམ་ལྡན་རྡོ་རྗེ་འཛིན་ལ་གསོལ་བ་འདེབས། །དམ་ཆོས་བསྟན་པས་
བསྐུལ་བ་ལ་བརྟེན་ནས། འཇམ་དབྱངས་བློ་གཏེར་དབང་པོས་བྲིས་པ་དགེའོ།། ། །
༈ མཁན་ཆེན་བསམ་གཏན་བློ་གྲོས་གསོལ་འདེབས་བྱིན་རླབས་ཅན་ནི། མང་ཐོས་མཁས་
གྲུབ་རྒྱ་མཚོས་རྗེས་སུ་བཟུངས། །བསམ་གཏན་ཏིང་འཛིན་དམ་པའི་བློ་གྲོས་ཅན། །མཁས་
ཚུལ་གསུམ་གྱིས་རྒྱལ་བསྟན་གསལ་མཛད་གང་། །འཚོ་གཞེས་དགེ་མཚན་རྟག་ཏུ་འབར་གྱུར་

ཅིག །ཅེས་འཇམ་དབྱངས་བློ་གཏེར་དབང་པོའི་གསུང་བྱིན་རླབས་ཅན་ནོ།། །།
༈ གསུང་ངག་རིན་པོ་ཆེའི་བརྒྱུད་འདེབས་ནི། རྣམ་དག་དཀྱིལ་འཁོར་བཞི་ཡི་
འཛིན་མ་ལ། །རྣམ་དཀར་དབང་བཞིའི་ཆུ་རྒྱུན་ལེགས་ཕབ་ནས། །རྣམ་གྲོལ་སྐུ་བཞིའི་ལོ་
ཏོག་རྒྱས་མཛད་པ། །རྣམ་མཁྱེན་བླ་མ་བཞི་ལ་གསོལ་བ་འདེབས། །ཁྱབ་བདག་རྡོ་རྗེ་འཆང་
དབང་བདག་མེད་མ། །མཐུ་སྟོབས་དབང་ཕྱུག་གྲུབ་ཆེན་ནག་པོ་པ། །ཌཱ་མ་རཱུ་པ་ཨ་ཝ་དྷུ་ཏི་
པ། །ག་ཡ་དྷ་ར་རྣམས་ལ་གསོལ་བ་འདེབས། །བླ་ཆེན་འབྲོག་མི་སེ་སྟོན་ཀུན་རིག་དང་། །ཞང་
སྟོན་ཆོས་འབར་དཔལ་ལྡན་ས་སྐྱ་པ། །རྗེ་བཙུན་སྐུ་མཆེད་ཆོས་རྗེ་པཎྜིཏ། །ཆོས་རྒྱལ་འཕགས་
པ་རྣམས་ལ་གསོལ་བ་འདེབས། །དཀོན་མཆོག་དཔལ་དང་ཆོས་རྗེ་བསོད་ནམས་དཔལ། །བསོད་
ནམས་རྒྱལ་མཚན་དཔལ་ལྡན་ཚུལ་ཁྲིམས་ཞབས། འདི་ནས་ཤཱ་ལོ་ཀ་ཕྱེད་བཞི་འཇམ་དབྱངས་
མཁྱེན་བརྩེའི་དབང་པོས་མཛད་པའོ། །བུདྡྷ་ཤི་ངོར་ཆེན་རྡོ་རྗེ་འཆང་། །སེམས་དཔའ་ཆེན་
པོ་རྣམས་ལ་གསོལ་བ་འདེབས། །བརྒྱུད་སྲོལ་ཀུན་འདུས་བདག་ཆེན་རྡོ་རྗེ་འཆང་། །ཀུན་སྤངས་
ཆོས་རྗེ་བློ་གསལ་རྒྱ་མཚོའི་ཞབས། །མཁྱེན་བརྩེའི་དབང་ཕྱུག་བསླབ་གསུམ་རྒྱལ་མཚན་དང་། །
དབང་ཕྱུག་རབ་བརྟན་རྣམས་ལ་གསོལ་བ་འདེབས། །བསོད་ནམས་མཆོག་ལྡན་བསོད་ནམས་
ལྷུན་གྲུབ་དང༌། །མཁྱེན་རབ་བྱམས་པ་རྨོར་ཆེན་གནས་གསར་རྗེ། །ཀུན་དགའ་བློ་གྲོས་ནམ་
མཁའ་འཆི་མེད་དང་། །ཀུན་དགའ་བསྟན་འཛིན་རྣམས་ལ་གསོལ་བ་འདེབས། །ཚང་མ་བཞི་
ལྡན་གདམས་པའི་སྲོལ་ཆེན་གྱིས། །སྐལ་ལྡན་ཟུང་འཇུག་ལམ་ལ་དཀྲི་མཁས་པ། །རྡོ་རྗེ་
འཆང་དངོས་བསྟན་པའི་རྒྱལ་མཚན་དང་། །རྩ་བའི་བླ་མ་རྣམས་ལ་གསོལ་བ་འདེབས། །ཤྭ་
ལོ་ཀ་འདི་བློ་གཏེར་དབང་པོས་མཛད་པའོ། །འཇམ་དབྱངས་བླ་མའི་བྱིན་རླབསསོགས། །དེ་
ལྟར་གསོལ་བ་བཏབ་པའི་བྱིན་རླབས་ཀྱིས། །ངེས་འབྱུང་བྱང་ཆུབ་སེམས་གཉིས་སྙིང་ལ་ཤར། །
འབྲས་བུའི་ཡོན་ཏན་ཐོས་པས་ཡིད་སྤྲོ་སྟེ། །གསང་ཆེན་ལམ་ལ་འཇུག་པར་བྱིན་གྱིས་རློབས། །
བསྐྱེད་པ་ཕྱི་དབྱིབས་རྡུལ་ཚོན་དཀྱིལ་འཁོར་དུ། །བུམ་པའི་དབང་བསྐུར་བསྐྱེད་རིམ་ལམ་བསྒོམ་
པས། །རྩ་ཡིས་འགྲོས་ཀྱིས་ལུས་ཀྱིས་སྒྲིབ་སྦྱངས་ནས། །སྤྲུལ་སྐུའི་གོ་འཕང་ཐོབ་པར་བྱིན་གྱིས་
རློབས། །བྷ་ག་བྱང་སེམས་ནང་གི་དཀྱིལ་འཁོར་དུ། །གསང་བའི་དབང་བསྐུར་གཏུམ་མོའི་
ལམ་བསྒོམས་པས། །ཡི་གེའི་འགྲོས་ཀྱིས་ངག་གི་སྒྲིབ་སྦྱངས་ནས། །ལོངས་སྐུའི་གོ་འཕོང་

ཐོབ་པར་བྱིན་གྱིས་རློབས། །ཀུན་རྫོབ་བྱང་སེམས་གསང་བའི་དཀྱིལ་འཁོར་དུ། །གསུམ་པའི་
དབང་བསྐུར་ཕོ་ཉའི་ལམ་བསྒོམ་པས། །བདུད་རྩིའི་འགྲོས་ཀྱིས་ཡིད་ཀྱི་སྒྲིབ་སྦྱངས་ནས། །
ཆོས་སྐུའི་གོ་འཕང་ཐོབ་པར་བྱིན་གྱིས་རློབས། །དོན་དམ་བྱང་སེམས་མཐར་ཐུག་དཀྱིལ་འཁོར་
དུ། །བཞི་བའི་དབང་བསྐུར་རྦ་རླབས་ལམ་བསྒོམ་པས། །རླུང་གིས་འགྲོས་ཀྱིས་སྒོ་གསུམ་
སྒྲིབ་སྦྱངས་ནས། །ངོ་བོ་ཉིད་སྐུ་ཐོབ་པར་བྱིན་གྱིས་རློབས། །གསུང་ངག་རིན་པོ་ཆེ་ལམ་
འབྲས་བུ་དང་བཅས་པའི་བླ་མ་བརྒྱུད་པ་ལ་གསོལ་བ་འདེབས་པའི་གཞུང་འདི་ནི་ཤཱཀྱའི་དགེ་
སློང་ཀུན་དགའ་བཟང་པོས་སྦྱར་བའོ།། །།དེ་མ་ཐོབ་པའི་ཚེ་རབས་ཐམས་ཅད་དུ། །མཐུན་རྐྱེན་
རྒྱལ་བས་བསྔགས་པ་ཀུན་ཚང་ཞིང་། །བསམ་དོན་ཆོས་དང་མཐུན་པ་ལེགས་གྲུབ་ནས། །སྲིང་
ཞིའི་ཕུན་ཚོགས་རྒྱས་པའི་བཀྲ་ཤིས་ཤོག །ཤཱ་ལོ་ཀ་འདི་མཁན་ཆེན་སངས་རྒྱས་ཕུན་ཚོགས་ཀྱི་
མཛད་པའོ།། །།ཐོས་པ་རྒྱ་མཚོའི་མཆོད་ཡོན་ཀུན་ནས་འཁྱིལ། །ཡོན་ཏན་མེ་ཏོག་ཚུལ་ཁྲིམས་
བདུག་སྤོས་སྤྲིན། །ཤེས་རབ་སྒྲོན་མེ་དད་པ་སྤོས་ཆུའི་མཚོ། །ཏིང་འཛིན་བདུད་རྩིའི་ཞལ་ཟས་
དམ་པ་དང་། །བསྟོད་དབྱངས་སྙན་པའི་སིལ་སྙན་སྒྲ་འབྱིན་ཅིང་། །ཀུན་ནས་སྙིང་བརྩེ་རྣམ་
དཔྱོད་སྤོབས་པ་ཡི། །གདུག་དང་རྒྱལ་མཚན་བ་དན་བསྒྲེང་བ་ཡིས། །བདག་ལུས་གཞལ་
མེད་ཁང་བརྩེགས་རབ་བརྒྱན་ཏེ། །སྙིང་གི་ཆུ་སྐྱེས་ཐིག་ལེ་འདབ་རྒྱས་ལ། །བརྟན་པར་བཞུགས་
པའི་ཆོས་རྗེ་མཆོད་བྱེད་ཅིང་། །ངེས་པར་འདུན་པའི་ཡིད་ཀྱིས་གསོལ་འདེབས་ན། །འགྲོ་
བའི་བླ་མ་རྟག་ཏུ་མཉེས་གྱུར་ཅིག།ཅེས་པ་འདི་འང་ཆོས་རྒྱལ་འཕགས་པས་མཛད་པའོ།། །།སྐྱེ་
བ་ཀུན་དུ་ཡང་དག་བླ་མ་དང་། །འབྲལ་མེད་ཆོས་ཀྱི་དཔལ་ལ་ལོངས་སྤྱོད་ཅིང་། །ས་དང་
ལམ་གྱི་ཡོན་ཏན་རབ་རྫོགས་ནས། །རྡོ་རྗེ་འཆང་གི་གོ་འཕང་མྱུར་ཐོབ་ཤོག །སྐྱེ་ཞིང་སྐྱེ་བ་
དག་ནི་ཐམས་ཅད་དུ། །རིགས་བཟང་བློ་གསལ་ང་རྒྱལ་མེད་པ་དང་། །སྙིང་རྗེ་ཆེ་ཞིང་བླ་མ་
ལ་གུས་ལྡན། །དཔལ་ལྡན་བླ་མའི་དམ་ཚིག་ལ་གནས་ཤོག།བདག་སོགས་གདུལ་བྱར་གྱུར་པ་
ཐམས་ཅད་ཀྱང་། །ལས་འབྲས་ལྷུར་ལེན་གསུང་རབ་དོན་ལ་མཁས། །ཚུལ་ཁྲིམས་དག་ཅིང་ཐོས་
ལ་མངོན་བརྩོན་པས། །ཐུབ་བསྟན་ཕྱོགས་བཅུར་རྒྱས་པར་མཛད་དུ་གསོལ། །རྒྱལ་མཚན་རྩེ་
མོ་དབང་གི་རྒྱལ་པོ་ལྟར། །ལྷག་པའི་ལྷ་ཡི་གཙུག་གི་རྒྱན་གཅིག་པུ། །སྒྲུབ་པ་པོ་ལ་དངོས་
གྲུབ་མཆོག་སྩོལ་མཛད། །མཉམ་མེད་བླ་མ་མཆོག་གི་བཀྲ་ཤིས་ཤོག།འཇམ་དབྱངས་བློ་གཏེར་

པོའི་ཞལ་བསྒྲིག་མ་དགེའོ། །སརྦ་མངྒ་ལཾ།། །།
)
༈ རིགས་དྲུག་ཀུན་གྱི་བདག་པོ་རྡོ་རྗེ་འཆང་། །སངས་རྒྱས་ཀུན་གྱི་མཁྱེན་རབ་
འཇམ་དཔལ་དབྱངས། །རྒྱལ་བ་ཀུན་གྱི་མཐུ་སྟོབས་བིནྡྲ་པ། །དབྱེར་མེད་ས་སྐྱ་པ་ལ་
གསོལ་བ་འདེབས། །དམ་པ་གོང་མའི་དག་སྣང་མའོ།། ༈ ཞབས་བསྟན་གསོལ་
འདེབས་འཆི་མེད་གྲུབ་པའི་བཅུད་ལེན་བཞུགས་སོ། །སྡེ་སྣོད་རྒྱ་མཚོར་དབང་འབྱོར་མཁས་
པའི་རྗེ། །ངེས་འབྱུང་ཚུལ་ཁྲིམས་རྣམ་དག་བཙུན་པའི་མཆོག །གཞན་ཕན་བྱང་ཆུབ་སེམས་
འབྱོངས་བཟང་པོའི་ཕུལ། །འཇམ་དབྱངས་ཆོས་ཀྱི་སྣང་བ་ཞབས་བསྟན་གསོལ། །དངོས་
སྟོབས་རིགས་པས་རྒོལ་བའི་སྤོབ་པ་འཕྲོག །དུས་གཅིག་གཞུང་མང་འཆད་པས་སྐལ་ལྡན་
འཛིན། །བཀའ་བསྟན་དགོང་འགྲེལ་མཁས་པ་མགུ་བ་བསྐྱེད། །འཇིགས་བྲལ་སྨྲ་བའི་ཉི་མ་
ཞབས་བརྟན་གསོལ། །བཤད་བྱའི་རྒྱུད་ཀྱི་སྤྱི་སྦས་མཐར་ཐུག་གསུམ། །འཆད་བྱེད་ཡན་
ལག་ཡི་གེའི་མན་ངག་གིས། །རྒྱུད་དོན་བློ་གསལ་རྣམ་དཔྱོད་མེ་ལོང་དུ། །བཀྲ་མཛད་རྡོ་རྗེ་
འཛིན་དབང་ཞབས་བརྟན་གསོལ། །འཁོར་འདས་ཡེ་ཤེས་གཅིག་གི་རྣམ་རོལ་དུ། །སྡོམ་པ་
ཟབ་གསལ་གཉིས་མེད་རྣལ་འབྱོར་དང་། །མི་འབྲལ་མཁས་ཚུལ་གསུམ་གྱི་ཕྲིན་ལས་ཀྱིས། །
རིས་མེད་བསྟན་པ་སྤེལ་ཁྱོད་ཞབས་བསྟན་གསོལ། །འཆི་མེད་མགོན་པོས་མི་ཤིགས་ཐིག་ལེ་
བརྟན། །གཙུག་ཏོར་ལྷ་མོས་བར་ཆད་གཡུལ་ལས་རྒྱལ། །ཡིད་བཞིན་འཁོར་ལོས་སྲུང་བའི་གུར་
ཁང་ཕུབ། །རང་གཞན་དོན་གཉིས་འགྲུབ་པར་བྱིན་གྱིས་རློབས། །ཞེས་བཤེས་གཉེན་གང་གིས་
ཞལ་སྔ་ནས་ལེགས་གསུངས་འདུལ་བ་རྒྱ་མཚོའི་སྙིང་པོ་འདུལ་བ་མདོ་རྩ་བའི་རྒྱས་བཤད་དང་།
དཔལ་ཀྱེ་རྡོ་རྗེའི་རྒྱུད་ཀྱི་སྔོན་འགྲོའི་ཚུལ་བཞིའི་སྒོ་ནས་གཏན་ལ་ཕབ་ཅིང་། དངོས་གཞི་མཐའ་
དྲུག་གི་རྒྱུད་དོན་ལྷུག་པར་བཀྲལ་ནས་རྩལ་བའི་བསྐལ་བཟང་གིས་དུས་སྟོན་གུང་ལ་རེགས་
སྐབས་སུ་ཁང་སར་ཞབས་དྲུང་ངག་དབང་བློ་གྲོས་གཞན་ཕན་སྙིང་པོ་གཙོས་སློབ་མ་རྣམས་ཀྱི་
བསྐུལ་ངོར་༧་འཇམ་དབྱངས་བློ་གཏེར་དབང་པོས་བསམ་སྦྱོར་དག་པས་བྲིས་པ་དགེ་ལེགས་
འཕེལ། །མངྒ་ལཾ། །འཇམ་དབྱངས་བླ་མའི་བྱིན་རླབས་ཐུགས་ལ་ཞུགས། །ཟབ་རྒྱས་ཆོས་
ཚུལ་མཁྱེན་པའི་རྣམས་དཔྱོད་ཅན། །སུམ་ལྡན་རྡོ་རྗེ་འཛིན་པའི་མངའ་བདག་ཆེ། །འཇམ་
དབྱངས་བློ་གཏེར་དབང་པོར་གསོལ་བ་འདེབས།། །། ༈ བཀའ་གཏེར་ལུང་ཟིན་བཻ་རོའི་རྣམ་

པར་འཕྲུལ། །མཛོད་ཆེན་རྣམ་ལྔའི་ཤིང་རྟའི་ལམ་སྲོལ་འབྱེད། །རིས་མེད་བསྟན་འཛིན་ཡོན་ཏན་
རྒྱ་མཚོའི་གཏེར། །བློ་གྲོས་མཐའ་ཡས་ཞབས་ལ་གསོལ་བ་འདེབས། །མགོན་ཁྱོད་གཟུགས་སྐུ་
ཆོས་ཀྱི་དབྱིངས་སུ་བསྡུས། །འཇིག་རྟེན་གསུམ་གྱི་འདྲེན་བྱེད་དུས་གཅིག་སྟོར། །བདག་སོགས་
མགོན་མེད་ཕྱོགས་ཀྱང་སླད་གྱུར་ན། །ཐུགས་རྗེས་སྤྲུལ་པའི་འཛུམ་ཞལ་བསྟན་དུ་གསོལ། །
དཀོན་མཆོག་རྩ་གསུམ་བདེན་པའི་བྱིན་རླབས་ཀྱིས། །འཁྲུལ་མེད་སྤྲུལ་པའི་ཟླ་སྣང་མྱུར་འཆར་
ཏེ། །མཁས་ཚུལ་གསུམ་གྱི་བསིལ་ཟེར་འབུམ་བདལ་བས། །འགྲོ་ཀུན་དགེ་ལེགས་སྣང་བས་ཁྱབ་
པར་ཤོག །ཅེས་པའང་གོང་གི་གསོལ་འདེབས་བློ་ཀ་རྗེ་ཉིད་ཀྱིས་ཞལ་གསུངས་དང་། མྱུར་འབྱོན་
གསོལ་འདེབས་བགྱིས་པ་པོ་གསུང་གི་བདུད་རྩིའི་འཚོ་བའི་བཀའ་དབང་བློ་གཏེར་དབང་པོས་ཞི་
དབྱིངས་སུ་མཉམ་པར་བཞག་འཕྲལ་དུ་གསོལ་བ་བཏབ་པའོ།། །།

༄༅། །ལམ་འབྲས་སློབ་བཤད་ཁྲིད་ཀྱི་ཤིང་རྟ་རྣམ་
གཉིས་ཀྱི་དགོངས་གནད་འགལ་མེད་དུ་བསྒྲུབས་པ་
སོམ་ཉིའི་མུན་སེལ་ལེགས་བཤད་ཟླ་འོད་ཅེས་བྱ་བ་
བཞུགས་སོ།།

༄༅། །ཨོཾ་སྭ་སྟི། བྱམས་དང་སྙིང་རྗེའི་ཆུ་འཛིན་འཁྲིགས་པ་ལས། །འགྲོ་
ཀུན་དགའ་བྱེད་སྡོམ་གསུམ་བདུད་རྩིའི་ཆར། །ཕབ་པས་བདག་སོགས་འགྲོ་ཀུན་སྨིན་མཛད་
པ། །བསྟན་པའི་རྒྱལ་མཚན་དད་གསུམ་གཙུག་གིས་མཆོད། །དགེས་པ་རྡོ་རྗེའི་ཡེ་ཤེས་སྒྱུ་
འཕྲུལ་སྤྲིན། །སྲིད་ན་སྣང་ཚེ་བིརྱ་པ་ཞེས་གྲགས། །གསུང་ངག་ནོར་བུའི་གྲུ་ཆར་
བསྙིལ་བ་ཡིས། །སྲིད་ཞིའི་གདུང་སེལ་རྣལ་འབྱོར་དབང་ཕྱུག་རྒྱལ། །རྣལ་འབྱོར་དབང་
ཕྱུག་གསུང་ངག་ཨ་མྲྀ་ཏ། །རྗེ་བཙུན་གོང་ལྔའི་ཐུགས་མཚོར་འཁྱིལ་བ་ལས། །ལམ་འབྲས་
ནོར་བུའི་སྐྱེས་བཟང་འདྲེན་མཁས་པ། །རྡོ་རྗེ་འཆང་དངོས་ཀུན་དགའ་བཟང་པོར་འདུད། །
འཁོར་ལོ་སྡོམ་པ་མུས་ཆེན་རྒྱལ་བའི་སྲས། །ས་ཆེན་རྣམ་འཕྲུལ་བདག་ཆེན་རྡོ་རྗེ་འཆང་། །
ཀུན་བཟང་ཆོས་ཀྱི་ཉི་མ་རྡོ་རིང་པ། །བི་རཱུ་པ་དངོས་ཚར་ཆེན་རྗེ་ལའང་འདུད། །མདོ་
སྔགས་རབ་འབྱམས་གཙུག་ལག་རྒྱ་མཚོའི་མཇིང་། །ཟག་མེད་མཁྱེན་པའི་འཇུག་པས་ཉེར་
བཟུང་སྟེ། །རབ་འབྱམས་ལེགས་བཤད་ནོར་བུས་གངས་ལྗོངས་ཀྱི། །དབུལ་སེལ་མཁྱེན་
བརྩེའི་རྗེ་དང་ཀླུ་སྒྲུབ་རྒྱལ། །གཞན་ཡང་མཁས་དང་གྲུབ་པའི་རྣམ་པར་ཐར། །བློ་འདས་
སྟོན་པས་ཚུལ་འདིའི་གསལ་བྱེད་ཕུལ། །ཨུ་དུམྦུ་རའི་དགའ་ཚལ་བཞད་པ་ལ། །རྒྱུ་མཚན་
ཤེས་པས་བསྔགས་པའི་བདུད་རྩི་སྦྲེང་། །ཀྱེ་མ་དུས་འདིར་ཐུབ་བསྟན་འཛིན་པ་ཡི། །འཇིག་
རྟེན་སྒྲོན་མེ་མཆོག་རྣམས་ཞི་བར་གཟིམས། །གཞུང་ལུགས་ཇི་བཞིན་འཆད་པ་ཆེས་དཀོན་
ཞིང་། །འཆད་ཀྱང་ཉམས་སུ་ལེན་པ་ཉིན་སྐར་ཙམ། །རྒྱ་བོད་མཁས་གྲུབ་ཚད་མའི་ཐུགས་
ཀྱི་བཅུད། །རང་ཆོས་བསམ་འཕེལ་ནོར་བུ་འདི་ཡོད་བཞིན། །ཟབ་རློམ་གྲགས་སྐམ་གཞན་
ལུགས་མཆིང་བུ་འགར། །འགྲམ་ཆུ་ལྡང་རྣམས་སྙིང་རྗེའི་གནས་སུ་ངེས། །བདག་ནི་སྐྱེས་
སྦྱངས་བློ་གྲོས་ཕྲ་ན་ཡང་། །མཚུངས་མེད་དམ་པའི་མགོན་གྱིས་ཟིན་པའི་མཐུས། །གདམས་
པ་ཟབ་མོའི་གནད་གསང་ཅུང་ཟད་མཐོང་། །དེ་ཕྱིར་ཚུལ་འདིར་མགྲིན་པ་ཅུང་ཟད་བཏེག །
མདོ་སྔགས་ཡོངས་ཀྱི་བཅུད་ཀུན་འཁྱིལ་བ་ཡི། །སློབ་བཤད་ཁྲིད་གཞུང་ཟུང་གི་རོལ་མཚོ་ཆེ། །
བསམ་དང་སྒོམ་པའི་མནྡཱ་རས་བསྲུབས་ལས། །སྐྱེས་པའི་སོམ་ཉིའི་མུན་སེལ་ཟླ་འོད་འཆར། །
ཞེས་ཚིགས་སུ་བཅད་པ་རྣམས་ཀྱིས་མཆོད་པར་བརྗོད་པ་དང་། དངོས་པོ་ངེས་པར་བསྟན་པས་
སྐབས་ཕྱེ་ནས། །

༼༡༽ འདིར་གསུང་ངག་རིན་པོ་ཆེ་སློབ་བཤད་ཁྲིད་ཀྱི་ཤིང་རྟ་ཆེན་པོ་འཇམ་
དབྱངས་མཁྱེན་བརྩེའི་དབང་ཕྱུག་དང་། ཐམས་ཅད་མཁྱེན་པ་ཀླུ་སྒྲུབ་རྒྱ་མཚོ་གཉིས་ཀྱི་ཁྲིད་
ཡིག་གི་དགོངས་གནད་འགལ་མེད་ཕྱོགས་གཅིག་ཏུ་བསྒྲུབས་ཏེ་སྙིང་པོ་མདོར་དྲིལ་བ་ལ་ཀླད་
དོན་དང་། གཞུང་དོན་གཉིས། །
དང་པོ་ལ་བཞི། བརྗོད་བྱ་གདམས་ངག་གི་མཚན། སློབ་དཔོན་གང་གིས་མཛད་
པ། རྒྱུད་གང་ལ་བརྟེན་པ། བཀའ་བབས་ནས་དར་ཞིང་རྒྱས་པར་མཛད་པའི་ཚུལ་ལོ། །དང་
པོ་ནི། གསུང་ངག་རིན་པོ་ཆེ་ལམ་འབྲས་བུ་དང་བཅས་པའི་གདམས་ངག་ཅེས་བྱ་སྟེ། མཚན་
གྱི་སྒྲ་དོན་ནི་གཞུང་བཤད་རྣམས་ལས་རྟོགས་པར་བྱའོ། །གཉིས་པ་ནི། དེ་ལྟ་བུའི་གདམས་
ངག་དེ་སློབ་དཔོན་སུས་མཛད་སྙམ་ན། གྲུབ་བརྒྱའི་བསྟོད་པར། གངྒཱ་བཟློག་ཅིང་རྒྱལ་པོ་
བཏུལ། །ཆང་ལ་ཉི་མ་གཏེའུ་མར་བཟུང༌། །བིརླ་པ་ཞེས་བྱ་བ་ཡི། །བླ་མ་དེ་ལ་ཕྱག་
འཚལ་ལོ། །ཞེས་པའི་བསྟོད་ཡུལ་གྱི་སློབ་དཔོན་ས་མ་ཐོབ་བར་དུ་རྒྱན་དྲུག་གི་ཡ་གྱལ་སློབ་
དཔོན་ཆོས་སྐྱོང་ཞབས་ཞེས་ཡོངས་སུ་གྲགས་ལ། ཕྱིས་དེ་ཉིད་ས་དྲུག་གི་རྟོགས་པ་མངོན་དུ་གྱུར་
པ་ན་འཇིགས་བྲལ་རྣལ་འབྱོར་གྱི་དབང་ཕྱུག་དཔལ་ལྡན་བིརླ་པ་ཞེས་གྲགས་པ་དེས་སོ། །
གསུམ་པ་ནི། སྤྱིར་གདམས་ངག་འདི་ལ་མདོ་སྡེ་དང་རྒྱུད་སྡེ་ཐམས་ཅད་ཀྱི་དོན་གྱི་བཅུད་ཕྱུང་
བ་ཞེས་བསྟན་པ་ཡོངས་རྫོགས་ཀྱི་ཉམས་ལེན་གཅིག་འདུས་ཡིན་པར་རྒྱ་བོད་ཀུན་ཏུ་སྙན་བརྒྱུད་
ཚད་མ་བཞི་ལྡན་དུ་གྲགས་ཤིང་གྲུབ་སྟེ། རྒྱ་གར་དུ་སློབ་དཔོན་ཤཱནྡྷ་ཀ་ར་ཝརྨས་གྲུབ་པའི་
སློབ་དཔོན་རྣམས་ཀྱི་རྫོགས་རིམ་གྱི་ལམ་གྱི་བསྡུས་ཚུལ་རྣམས་འཆད་པ་ན། རྣལ་འབྱོར་དབང་
ཕྱུག་གི་དགོངས་པ་དབང་བཞིའི་ལམ་གྱིས་བགྲོད་ཚུལ་ལེགས་པར་སྨོས་པའི་ཕྱིར་དང་། སློབ་
དཔོན་དུལ་བས་བྱིན་གྱིས་གྲུབ་ཆེན་བརྒྱད་ཅུའི་གླུའི་འགྲེལ་པར་ཡང་འདིའི་རྡོ་རྗེའི་ཚིག་རྐང་གི་
གཞུང་འགའ་ཞིག་ཁོངས་སུ་དྲངས་ཤིང་། སློབ་དཔོན་དརླན་ཨ་ཙཱརྱས་ཀྲྀ་ཡ་ས་མུཉྩར་ཡང་རྡོ་
རྗེའི་ཚིག་རྐང་གི་གཞུང་ཁུངས་སུ་དྲངས་པའི་ཕྱིར་རོ། །བོད་དུ་དར་བར་མཛད་པ་པོ་ནི་པཎ་
གྲུབ་ག་ཡ་དྷ་ར་དང་། རྗེ་འབྲོག་ལོ་ཆེན་པོ། རྗེ་བཙུན་གོང་མ་རྣམ་ལྔ་སོགས་སོ། །ལམ་
འདི་ལ་སྒྲུབ་བརྒྱུད་ཤིང་རྟ་བདུན་གྱི་གོང་མ་རྣམས་དང་། ཁྱད་པར་རྗེ་རྒྱལ་བ་གཉིས་པ་བློ་བཟང་
གྲགས་པའི་དཔལ་སོགས་ཀྱིས་ཀྱང་བསྲེགས་བཅད་བརྡར་བའི་གསེར་བཞིན་ཞེས་བསྔགས་

བརྗོད་ཀྱི་མེ་ཏོག་དགུང་ལ་གཏོར་བར་མཛད་ཅིང་། བྱེ་བྲག་ཏུ་དཔལ་ཀྱེ་རྡོ་རྗེའི་རྒྱུད་རྣམ་པ་
གསུམ། དེའི་ནང་ནས་ཀྱང་རྩ་བའི་རྒྱུད་བརྟག་པ་གཉིས་པ་ནི་མན་ངག་འདི་ཉིད་ཀྱི་རྩ་བའི་
གཞུང་བསྙོན་མེད་ཡིན་པར་བཞེད་དོ། །དེའང་གསང་སྔགས་བླ་མེད་ཀྱི་ཐབས་ལམ་ལ་བརྟེན་
ནས་མཐར་ཐུག་གི་འབྲས་བུ་འཐོབ་པར་ནུས་པའི་མན་ངག་ཡིན་ན། དེའི་བརྗོད་བྱའི་གཙོ་བོ་
བསྐྱེད་རྫོགས་གཉིས་ལ་བརྟེན་པས་ཁྱབ་པ་གང་ཞིག །དེ་སྟོན་པའི་རྒྱུད་དེ་མན་ངག་དེའི་རྒྱུད་
ཀྱི་གཙོ་བོ་ཡིན་དགོས་པའི་ཕྱིར། རྟགས་དང་པོ་གྲུབ་སྟེ། ཧེ་བཛྲ་ལས། རིམ་གཉིས་
མཉམ་པར་གནས་ནས་ནི། །རྡོ་རྗེ་ཅན་གྱིས་ཆོས་འཆད་དོ། །ཞེས་དང་། གསང་བ་
འདུས་པའི་རྒྱུད་ཕྱི་མར། སངས་རྒྱས་རྣམས་ཀྱིས་ཆོས་བསྟན་པ། །རིམ་པ་གཉིས་ལ་ཡང་
དག་བརྟེན། །ཞེས་གསུངས། གཞན་ཡང་སམྦུ་ཊ་ལས། ཆོས་ཀྱི་ཕུང་པོ་བརྒྱད་ཁྲི་
དང་། །བཞི་སྟོང་གི་ནི་ཆོ་ག་ཡང་། །ལུས་ཀྱི་དེ་ཉིད་མི་ཤེས་པས། །དེ་དག་ཐམས་
ཅད་འབྲས་མེད་འགྱུར། །ཞེས་རྡོ་རྗེ་ཐེག་པའི་ཐབས་ལམ་གྱི་གཙོ་བོ་ལུས་ལ་གནད་དུ་བསྣུན་
པ་ཉིད་ཡིན་པར་གསུངས་ལ། དེ་ནི་བསྐྱེད་རྫོགས་གཉིས་ལས་ལྷག་པ་གཞན་མེད་པའི་ཕྱིར་
རོ། །རྒྱུ་མཚན་དེའི་ཕྱིར་ན་མན་ངག་འདིའི་ལུགས་ཀྱི་བསྐྱེད་རྫོགས་གཉིས་ནི་གཙོ་བོར་བརྟག་
པ་གཉིས་པར་བསྟན་ཅིང་། དེར་མི་གསལ་བ་རྣམས་བཤད་རྒྱུད་གཉིས་ཀྱིས་གསལ་བར་བསྟན་
པས་ན་རྒྱུད་གསུམ་དང་། ཁྱད་པར་བརྟག་པ་གཉིས་པ་ཉིད་འདིའི་རྒྱུད་ཀྱི་གཙོ་བོར་གྲུབ་བོ། །
ཡང་རིམ་པ་གཉིས་སུ་མ་ཟད། སྣང་བ་གསུམ་དང་། རྒྱུད་གསུམ་དང་། ། དབང་བཞི་སོ་
སོའི་ལམ། ལྟ་བ། གྲུབ་མཐའ། འབྲས་བུ། འདའ་ཁ་མ་དང་བཅས་པ་རྣམས་ཀྱང་
གཙོ་བོར་བརྟག་པ་གཉིས་པ་ཁོ་ན་ལས་ཕལ་ཆེ་བར་བསྟན་པ་དང༌། སྣང་གསུམ་ནི། མདོ་
ལས་ཀྱང་། འགྲོ་བ་དྲུག་གི་སེམས་ཅན་ལ། །ལས་དང་ཉོན་མོངས་སྣང་བར་སྣང་། །རྣལ་
འབྱོར་པ་ལ་ཏིང་འཛིན་གྱི། །འབྲས་བུ་ཉམས་ཀྱི་སྣང་བར་སྣང་། །ཡང་དག་རྫོགས་པའི་སངས་
རྒྱས་ལ། །གསང་བ་བསམ་གྱིས་མི་ཁྱབ་པའི། །སྣང་བ་བསམ་གྱིས་མི་ཁྱབ་བོ། །ཞེས་
བསྟན་ཏོ། །དེ་དག་ཞིབ་ཏུ་རྟོགས་པར་འདོད་ན་གསུང་ངག་གླེགས་བམ་དུ་རྗེ་བཙུན་བསོད་ནམས་
རྩེ་མོས་ལུང་སྦྱོར་ཕྲ་ཞིབ་ཟུར་གསལ་མཛད་པ་རྣམས་ལ་བལྟ་ཞིང་། འདིར་ཡང་འོག་ཏུ་ཇི་ལྟར་
རིགས་པ་སྤྲོ་བར་བྱའོ། །དེས་ན་རྒྱུད་གསུམ་པོ་འདིའི་བརྒྱུད་པའང་རྣལ་འབྱོར་དབང་ཕྱུག་ནས་

བཟུང་བླ་ཆེན་འབྲོག་གི་བར་ལ་མན་ངག་དང་ལྷན་ཅིག་ཏུ་བརྒྱུད་ནས་འོངས་པ་ཞིག་དང་། ཡང་
རྣལ་འབྱོར་དབང་ཕྱུག་གིས་ཌོམྦི་ཧེ་རུ་ཀ་ལ་གནང་། དེ་ནས་རིམ་གྱིས་དཔའ་བོ་རྡོ་རྗེ་ནས་བླ་
ཆེན་ལ་བརྒྱུད་པ་ཞིག་དང་གཉིས་བྱུང་ཡང་། བླ་ཆེན་གྱིས་ནི་གཞུང་བསྟན་ན་མན་ངག་མི་སྟོན།
མན་ངག་བསྟན་ན་གཞུང་མི་སྟོན་པའི་བཀའ་དོག་པོར་མཛད་པའི་དབང་གིས་རེ་ཞིག་ཡ་བྲལ་དུ་
སོང་རུང་། སླར་འཇམ་མགོན་ས་སྐྱ་པ་ཆེན་པོ་ནས་བཟུང་རྗེ་བཙུན་གོང་མ་རྣམས་ལ་གཉིས་
ཀ་ཆབ་གཅིག་ཏུ་བཞུགས་ལ། དེ་ནས་ནི་སྣ་ཚོགས་པ་ཞིག་བྱུང་འདུག་པ་འདིའོ། །འདིར་
གཟིམས་འོག་མཆོག་སྤྲུལ་རིན་པོ་ཆེའི་ཞལ་ནས། གསང་ཆེན་རྙིང་མ་བའི་མཁས་པ་འགའ་ཞིག་
གིས་མན་ངག་འདི་ཉིད་རྙིང་རྒྱུད་ཚད་མར་སྒྲུབ་པའི་ཁུངས་སུ་མཛད་པར་བཞེད་ནས། བླ་ཆེན་
འབྲོག་ལ་དཔའ་བོ་རྡོ་རྗེས་རྩ་བ་མེད་པའི་ལམ་འབྲས་ཤིག་གནང་བའི་གཏམ་རྒྱུད་དེ་ཉིད་སྒྲུབ་
བྱེད་དུ་བཀོད་དེ། མན་ངག་འདི་ལ་རྒྱུད་འདིའི་མན་ངག་ཡིན། རྩ་བ་འདི་ཡིན་ཞེས་ངོས་
གཟུང་དུ་མ་བྱུང་ཞིང་། བོད་དུ་ཕྱིས་འགྱུར་བའི་རྒྱུད་དེ་དག་གི་ཁྲོད་དུ་ནི་གདམས་ངག་འདིའི་
ཚིག་ཟིན་ཙམ་ཡང་མི་འབྱུང་ཞེས་དང༌། ཧེ་རུ་ཀ་གལ་བོའི་རྒྱུད་ལ་དབང་བཞི་དང་ལམ་བཞི་
སོགས་ཡོད་པས་དེ་འདིའི་རྒྱུད་ཡིན་ཚུལ་སོགས་གསུང་པ་ནི་བརྟག་དཔྱད་མ་མཛད་པའི་གསུང་
སྟེ། རྩ་བ་མེད་པའི་ལམ་འབྲས་ཞེས་བྱ་བའི་རྩ་བ་ནི་རྩ་བ་རྡོ་རྗེའི་ཚིག་རྐང་ལ་བྱའི། རྒྱུད་
མ་ཡིན་ལ། གལ་ཏེ་ཡིན་དུ་ཆུག་རུང་དེང་སང་གི་ལམ་འབྲས་འདི་པཎ་ཆེན་ག་ཡ་དྷ་ར་ལས་
བརྒྱུད་པ་མ་གཏོགས། དཔའ་བོ་རྡོ་རྗེ་བརྒྱུད་པ་ནའང་མི་བཞུགས་པས་འབྲེལ་མེད་པའི་རྒྱུ་
མཚན་གྱིས་སྒྲུབ་བྱེད་རུང་མིན་དཔྱད་དུ་གསོལ། ཡང་རྗེ་བཙུན་རྩེ་མོས་མཛད་པའི་ལུང་སྦྱོར་
རྣམས་ལུང་དང་མ་འབྱོར་བའི་བརྒལ་བརྟགས་རིགས་མཛད་རྒྱུ་ཡོད་ན་དང་། དེ་བཞིན་དུ་བླ་
ཆེན་འབྲོག་ནས་བཟུང་ལམ་འབྲས་བརྒྱུད་པའི་བླ་མ་རྣམས་རྫུན་ལབ་མཁན་ཁོ་ན་ཡིན་ཚུལ་གྱི་
སྒྲུབ་བྱེད་རྣམ་དག་འདྲ་ཡོད་ན་མ་གཏོགས། རྒྱུད་འདི་ཡིན་ངོས་བཟུང་དུ་མ་བྱུང་གསུང་བ་ནི་ལམ་
འབྲས་གླེགས་བམ་དང་། ཁོག་དབུབ་ལོ་རྒྱུས་རྣམས་མ་གཟིགས་པའི་གཏམ་དུ་ཟད། དེ་བཞིན་དུ་
མན་ངག་འདིའི་བརྗོད་བྱའི་གཙོ་བོ་བསྐྱེད་རྫོགས་གཉིས་ཀྱིས་གཙོས་ལམ་མཐའ་དག་ཆ་ལག་
དང་བཅས་པ་རྒྱུད་གསུམ་ག་ནས་བསྟན་བཞིན་དུ་ཚིག་ཟིན་ཙམ་ཡང་མི་འབྱུང་ཞེས་གསུང་པའང་
རྒྱུད་རྒྱ་གཞུང་དང་མ་འདྲིས་པའི་སྐྱོན་དུ་སྣང་། གལ་ཏེ་དེ་དག་དེའི་རྒྱུད་མ་ཡིན་ཞིང་
། ལུང་
52

རྣམས་ཀྱང་མི་འབྱོར་རོ་ཞེ་ན་ནི། དེ་ལྟ་ན་དེང་སང་གི་ལམ་འབྲས་འདི་ཚད་མ་བཞི་ལྡན་དུ་མ་
ཡིན་པར་སྐུར་པ་བཏབ་པར་གྱུར་ཏེ། རྒྱུད་ཚད་མའམ་ལུང་ཚད་མར་མ་གྲུབ་པའི་ཕྱིར་དང་།
བླ་མའང་ཚད་མ་མ་ཡིན་པར་འགྱུར་ཏེ། རྒྱུད་མ་ཡིན་པ་ལ་ཡིན་པར་བཟུང་ནས་ནོར་བར་སྟོན་
པའི་ཕྱིར། དེའང་འདོད་ན་ནི། དེ་འདྲ་བའི་ཆོས་དེ་ཁྱེད་རང་གིས་རྒྱུད་ཀྱི་རྒྱབ་རྟེན་དུ་
འདོད་པ་བཞད་གད་ཀྱི་གནས་སོ། །ཧེ་རུ་ཀ་གལ་པོའི་རྒྱུད་ལས་དབང་ལམ་སོགས་མིང་ཙམ་
འདྲ་བ་འགའ་རེ་བཤད་སྣང་མོད་ཀྱང་། དེ་དང་འདི་འདྲ་བས་གཅིག་ཚད་མ་ཡིན་ན། ཅིག་
ཤོས་ཀྱང་ཚད་མ་ཡིན་པའི་སྒྲུབ་བྱེད་དུ་དྲངས་ན་རུང་གི །དེ་བས་གཞན་དུ་འདྲ་བ་ཙམ་རྒྱུ་མཚན་
དུ་བྱས་ནས་ཁུངས་གཅིག་ཏུ་བཞེད་པ་ནི་མི་འཐད་དེ། བཀའ་བསྟན་རྣམས་ལའང་ཁུངས་དང་
དོན་མི་འདྲ་བར་ཚིག་འདྲ་བ་འབྱུང་བ་དང་། སྔོན་གྱི་བོན་ཆོས་རྣམས་ལའང་ཕྱིས་འགྱུར་བཀའ་
བསྟན་གྱི་ཚིག་དུ་མ་སྣང་བའི་ཕྱིར་ཏེ། དཔེར་ན། ཀླུའི་བུ་མོ་ཤིན་ཏུ་མཛེས་ནའང་དུད་
འགྲོའི་རིགས་ཡིན་གྱི། ལྷའི་རིགས་མ་ཡིན་ལ། ལྷ་ཤིན་ཏུ་ཁྲོས་ཀྱང་སྲིན་པོའི་རིགས་སུ་
མི་འགྱུར་ཞིང་། དེ་བཞིན་དུ་ཁ་དོག་ཤིན་ཏུ་དཀར་བ་ལ་དུང་དང་འདྲ་བར་བརྗོད་ཀྱི། དུང་
གི་ཁོངས་སུ་སུས་ཀྱང་མི་སྡུད་པ་སོགས་མཐའ་ཀླས་ཤིང་། གཞན་ཡང་། མན་ངག་རྣམ་
དག་ཡིན་ན་དེའི་ཁུངས་ཀྱི་རྒྱུད་ཚིག་དངོས་སུ་ཡོད་པས་མ་ཁྱབ་སྟེ། རྡོ་རྗེའི་རྒྱུད་ཀྱི་དོན་གྱི་
བཅུད་མཐའ་དྲུག་ཚུལ་བཞིའི་སྒོ་ནས་ཕྱུང་བ་གསང་བདེ་རིམ་ལྔ་སོགས་ལའང་རྒྱུད་དེའི་དོན་ལས་
ཚིག་དངོས་སུ་མེད་པའི་ཕྱིར་ན་གོང་གི་ཚིག་ཟིན་མེད་སྐྱོན་ཀྱང་མེད་དོ། །སྔ་ཕྱིའི་དབང་དུ་བཏང་
ནའང་། རྣལ་འབྱོར་དབང་ཕྱུག་ནི་ཨཱརྱ་དེ་ཝཱ་དང་། ཐོགས་མེད་ཀྱི་དངོས་སློབ་ཡིན་ཞིང་། རྣལ་
འབྱོར་དབང་ཕྱུག་གི་སློབ་མ་མཁན་ཆེན་ཞི་བ་འཚོ་ཡིན་པར་གྲགས་ཤིང་གྲུབ་ལ། མཁན་
ཆེན་དགུང་ལོ་བརྒྱད་བརྒྱ་དང་དུས་མཉམ་དགོངས་བརྡ་བརྒྱུད་པའི་བཀའ་བབས་སྔགས་ཀྱི་སྟོན་
པ་གཉིས་པ་ཨོ་རྒྱན་ཆེན་པོས་བོད་དུ་རྒྱུད་འདི་རྣམས་ཕལ་ཆེར་གསུངས་པར་མཁས་པ་རྣམས་
བཞེད་པའི་ཕྱིར་རོ། །བཞི་པ་ནི། ལྷ་མོ་དྲི་མ་མེད་པའི་འོད་ལུང་བསྟན་པའི་མདོ་ལས་བསྟན་པ་
དར་བར་གསུངས་པའི་སྤུར་རྒྱལ་བོད་ཀྱི་རྒྱལ་ཁམས་འདིར་འཕགས་པ་སྤྱན་རས་གཟིགས་དབང་
ཕྱུག་གདུལ་བྱའི་དོན་དུ་བསམ་བཞིན་སྤྲུལ་པའི་སྐྱེས་མཆོག་ཆོས་རྒྱལ་མེས་དབོན་རྣམ་གསུམ་གྱི་
སྐུ་དྲིན་ལས་སངས་རྒྱས་ཀྱི་བསྟན་པ་རིན་པོ་ཆེའི་དབུ་བརྙེས། སྲོལ་བཏོད། དར་ཞིང་རྒྱས་

པར་མཛད་ནས། སླར་ཡང་ལོ་སྟོན་རྡོ་རྗེ་དབང་ཕྱུག་ལ་སོགས་པ་དང་། སྤྲུལ་པའི་སྐྱེས་མཆོག་
ལོ་ཙཱ་བ་རིན་ཆེན་བཟང་པོ་ལ་སོགས་པས་སྟོད་སྨད་ནས་དར་རྒྱས་སུ་མཛད་པའི་སྐབས་སངས་
རྒྱས་གཉིས་པ་ཇོ་བོ་རྗེ་ཆེན་པོ་དཔལ་ལྡན་ཨ་ཏི་ཤ་དཱི་པཾ་ཀཱ་ར་ཤྲཱི་ཛྙཱ་ན་དབུས་གཙང་དུ་ཕེབ་པས་
ལམ་སྐབས་ཀྱི་གནས་གཞི་ཐམས་ཅད་བྱིན་གྱིས་བརླབས། དཔལ་སྣར་ཐང་གི་ཆོས་གྲྭ་ཆེན་པོ་
སོགས་ལུང་བསྟན། ཁྱད་པར་གཙང་གྲམ་སྟོད་དཔལ་ལྡན་ས་སྐྱའི་བྲག་དཀར་པོའི་ལོགས་ལ་
དྷིཡིག་བདུན་དང་། ཧཱུྃ་ཡིག་གཅིག་གཟིགས་པས་འཇམ་དབྱངས་ཀྱི་སྤྲུལ་པ་བདུན་དང་། ཕྱག་
རྡོར་གྱི་སྤྲུལ་པ་གཅིག་འབྱུང་བར་ལུང་བསྟན་པའི་དང་པོ་བླ་མ་ས་སྐྱ་པ་ཆེན་པོ་ཀུན་དགའ་སྙིང་
པོས་བླ་མ་མལ་ལོ་ཙཱ་བ་དང་། ཞང་དགོན་པ་བ་སོགས་མཁས་གྲུབ་མང་པོ་བསྟེན། མདོ་
སྔགས་བཤད་སྒྲུབ་ཀྱི་བསྟན་པ་རྒྱ་ཆེན་པོ་བཙུགས་པས། དཔལ་ལྡན་ས་སྐྱ་པ་ཞེས་བསྟན་པ་
རྒྱ་མཚོ་ལྟ་བུར་བཞུགས་པའི་ནང་ནས་ཐུགས་དམ་གྱི་སྙིང་པོ་དཔལ་ཀྱེ་རྡོ་རྗེའི་རྩ་བཤད་ཀྱི་རྒྱུད་
ནས་བསྟན་པའི་གསུང་ངག་རིན་པོ་ཆེ་ལམ་འབྲས་བུ་དང་བཅས་པའི་གདམས་ངག་གཞུང་བཤད་
དང་བཅས་པ་གསན་པའི་བཀའ་ཐམས་ཅད་རྗེ་བཙུན་ཆེན་པོ་གྲགས་པ་རྒྱལ་མཚན་ལ་བབས།
དེ་ནས་རིམ་བཞིན་རྒྱལ་བས་ལུང་གིས་བསྔགས་པའི་ངོར་ཆེན་རྡོ་རྗེ་འཆང་གི་ཕྱག་ཏུ་གཞུང་མན་
ངག་རྒྱུད་བཤད་དང་བཅས་པ་བབས་པ་མུས་ཆེན་སེམས་དཔའ་ཆེན་པོ་དཀོན་མཆོག་རྒྱལ་མཚན་
ལ་བུམ་པ་གང་བྱོའི་ཚུལ་དུ་སྩལ། དེ་ཉིད་ཀྱིས་བདག་ཆེན་རྡོ་རྗེ་འཆང་བློ་གྲོས་རྒྱལ་མཚན་ལ་
ཐུན་མོང་དང་ཐུན་མོང་མ་ཡིན་པ་སོ་སོར་ཕྱེས་ཏེ། ཐུན་མོང་མ་ཡིན་པའི་རྒྱུན་རྡོ་རིང་པ་ཀུན་
སྤངས་ཆེན་པོ་དང༌། ཚར་ཆེན་རིན་པོ་ཆེ་སོགས་ཀྱིས་བསྐྱངས་ཤིང་རྩལ་དུ་བཏོན་པས་ངོར་
ལུགས་ཐུན་མོང་མ་ཡིན་པ་སློབ་བཤད་དུ་གྲགས་པ་ལ། ཚར་ཆེན་གྱི་ཐུགས་སྲས་གཉིས་ལས།
འཇམ་དབྱངས་མཁྱེན་བརྩེའི་དབང་ཕྱུག་གིས་ཚར་ཆེན་གྱི་གསུང་ཟིན་བྲིས་སུ་བཏབ་པའི་ཁྲིད་
ཡིག་མཛད་ལ། ཐམས་ཅད་མཁྱེན་པ་ཀླུ་སྒྲུབ་རྒྱ་མཚོས་ཚར་ཆེན་གྱི་གསུང་ཟིན་བྲིས་སུ་བཏབ་
པའི་ཁྲིད་ཡིག་མཛད་དེ་ཚར་ཆེན་ལ་གཟིགས་སུ་ཕུལ་བ་ན། ཚར་ཆེན་གྱིས་ངའི་ལམ་འབྲས་
ཀྱི་ཟབ་གནད་ཐམས་ཅད་ཁྱོད་ཀྱིས་གོ་བར་འདུག །ཁྱོད་ནི་ཚིལ་བུ་ལྟ་བུའི་སློབ་མ་ཡིན་ཞེས་
བསྔགས་བརྗོད་ཡང་ཡང་མཛད་པ་དག་གཙོ་བོར་སྨོས་པ་རྣམས་ཀྱིས་གསང་ཆེན་སློབ་བཤད་ཟབ་
མོའི་བསྟན་པ་རིན་པོ་ཆེ་ཉི་ཟླ་ལྟར་གསལ་བར་མཛད་དོ། །

༼༣༽ གཉིས་པ་གཞུང་གི་དོན་ལ། འདིར་བརྗོད་བྱའི་གཙོ་བོ་འཇམ་མགོན་
མཁྱེན་བརྩེ་དང༌། མང་ཐོས་ཀླུ་སྒྲུབ་རྒྱ་མཚོའི་ཁྲིད་གཞུང་གི་དཀའ་གནད་འགའ་རེ་འགལ་
མེད་དུ་སྒྲུབ་བྱེད་ཡིན་ནའང་། ཁྲིད་ཀྱི་བསྐྱར་ཆོས་གསལ་བྱེད་དུ་གཏོང་རྒྱུར་རྒྱུད་དང་། བསྟན་
བཅོས་ཀྱི་ལུང་སྦྱོར། སྣང་རྒྱུད་ཀྱི་ས་བཅད་རགས་རིམ་དང་འབྲེལ་བས་ཁོག་དབུབ་ནས་
བརྗོད་ན་ལམ་ལ་ངེས་ཤེས་རྙེད་པས། དེ་ལ་སྣང་བ་གསུམ་དུ་བསྟན་པ་དང་། རྒྱུད་གསུམ་དུ་
བསྟན་པའོ། ། དང་པོ་ལའང་། སྤྱིར་སྣང་བ་གསུམ་ནི་ཕར་ཕྱིན་དང་ཐུན་མོང་དུ་གདུལ་བྱ་སྤྱི་
ལ་བསྟན་བྱའི་གདམས་ངག་ཡིན་པས་སྙན་བརྒྱུད་ཀྱི་སྤྲོས་པ་ནི་མེད་ལ། འོན་ཀྱང་ཚད་མ་
བཞི་ལྡན་དུ་བསྟན་ཅིང་ཉམས་སུ་ལེན་དགོས་པས། དེ་གང་ཞེ་ན། སམྦུ་ཊ་ལས། བསྟན་
བཅོས་ཚད་མ་སློབ་དཔོན་དང་། །ལུང་གི་རྗེས་འབྲང་དེ་ཉིད་རིག །གསང་སྟོན་དེ་ཉིད་དངོས་པོ་
ཡང་། །གཅིག་ནས་གཅིག་བརྒྱུད་ཤེས་པར་བྱ། །བླ་མ་རབ་ཀྱི་ཞལ་ལས་བླང་། །ཞེས་
གསུངས་པ། འདི་ལ་གོ་རིམ་གྱི་དབང་དུ་བྱས་ན། དང་པོར་བྱུང་བའི་གོ་རིམ། རྒྱུད་
ནས་གསུངས་པའི་གོ་རིམ། ཉམས་སུ་ལེན་པའི་གོ་རིམ། ཚད་མར་སོང་བའི་གོ་རིམ་དང་
བཞི་ལས། དང་པོ་ནི། རིམ་བཞིན་ལུང་ཚད་མ། བསྟན་བཅོས་ཚད་མ། བླ་མ་ཚད་
མ། ཉམས་མྱོང་ཚད་མ་རྣམས་སོ། །གཉིས་པ་ནི། བསྟན་བཅོས། བླ་མ།
ལུང་། ཉམས་མྱོང་རྣམས་ཏེ། རྟོག་གེ་བ་རྣམས་རང་གར་འཇུག་པ་དགག་པའི་ཕྱིར་གོ་
རིམ་འཁྲུགས་པ་ཅན་དུ་གསུངས་པའོ། །གསུམ་པ་ནི། དང་པོར་བླ་མ་ཚད་མར་བསྟེན།
དེས་ཉམས་མྱོང་ཚད་མ་རྒྱུད་ལ་བསྐྱེད་པའི་ཁྲིད་གསུངས། དེ་བསྟན་བཅོས་ཚད་མ་དང་སྦྱར།
དེའང་ལུང་ཚད་མ་དང་སྦྱར་ནས་བསྟན་པའོ། །བཞི་པ་ནི། དང་པོར་ཉམས་མྱོང་ཚད་མ་
སྐྱེ། དེ་རྗེས་བླ་མ་དང་། བསྟན་བཅོས་དང་། ལུང་རྣམས་ལ་རིམ་བཞིན་ངེས་ཤེས་
སྐྱེས་ནས་ཚད་མར་འགྱུར་བ་རྣམས་ལས། འདིར་ནི་གསུམ་པའི་གོ་རིམ་དང་མཐུན་པའི་
སྐབས་སོ། །
སྣང་བ་གསུམ་གྱི་དང་པོ་མ་དག་པའི་སྣང་བ་ལ། ་ལུང་ནི། མདོ་ལས། འགྲོ་བ་
དྲུག་གི་སེམས་ཅན་ལ། །ལས་དང་ཉོན་མོངས་སྣང་བར་སྣང་། །ཞེས་དང་། བརྟག་པ་
གཉིས་པ་ལས། འགྲོ་བ་དྲུག་གི་སྲིད་པའི་མཐར། །གང་ཞིག་རྨོངས་པ་འཁོར་བར་འགྱུར། །ཞེས་
༨༨

དང༌། བསྟན་བཅོས་ལས། སེམས་ཅན་ལ། ཉོན་མོངས་པ་ལ། མ་དག་པའི་སྣང་བ་
ཞེས་པས་བསྟན། དེ་ལ་གསུམ། འཁོར་བའི་སྡུག་བསྔལ་བསམ་པ། དལ་འབྱོར་རྙེད་
དཀར་བསམ་པ། ལས་རྒྱུ་འབྲས་བསམ་པའོ། །
དང་པོ་ལ་གསུམ། སྡུག་བསྔལ་གྱི་སྡུག་བསྔལ། འགྱུར་བའི་སྡུག་བསྔལ། ཁྱབ་པ་
འདུ་བྱེད་ཀྱི་སྡུག་བསྔལ་ལོ། །དང་པོ་ལ་གསུམ། དམྱལ་བ། ཡི་དྭགས། དུད་འགྲོའོ། །དང་པོ་
ལ་བཞི། གྲང་དམྱལ། ཚ་དམྱལ། ཉེ་འཁོར། ཉི་ཚེ་བའོ། །ཡི་དྭགས་དང་དུད་
འགྲོ་གཉིས་ལ་བྱིང་གནས་དང་ཁ་འཐོར་བ་གཉིས་གཉིས་སོ། །གཉིས་པ་ལ་གཉིས། སྤྱིར་
འགྱུར་བར་བསམ་པ། བྱེ་བྲག་བདེ་འགྲོ་གསུམ་ལ་བསམ་པའོ། །གསུམ་པ་ལ་གསུམ།
ལས་ལ་ཟིན་པ་མེད་པ་དང་། འདོད་ཡོན་ལ་ཚིམ་པ་མེད་པ་དང་། སྐྱེ་ཤི་ལ་སུན་པ་མེད་
པའོ། །དེ་རྣམས་ཀྱི་དོན་མདོར་བསྡུ་ན། རིན་ཆེན་ཕྲེང་བ་ལས། རབ་ཏུ་ཚ་ཞིང་གྲང་བ་
ཡི། །དམྱལ་བ་ཉི་མ་གཅིག་བཞིན་དྲན། །བཀྲེས་སྐོམ་དག་གིས་རིད་པ་ཡི། །ཡི་དྭགས་
དག་ཀྱང་དྲན་པར་བྱ། །ཞེས་དང་། སྤྱོད་འཇུག་ལས། སྡུག་བསྔལ་མེད་པར་ངེས་འབྱུང་
མེད། །ཅེས་པ་ལྟར་སྲིད་པ་མཐའ་དག་སྡུག་བསྔལ་དུ་ཤེས་ནས། དེ་ལ་སྐྱོ་བས་འདོར་འདོད་
ཀྱི་བློ་མ་སྐྱེས་ན། སྡུག་བསྔལ་ཞི་བའི་ཐར་པ་ལ་དོན་གཉེར་གྱི་གུས་པ་མི་སྐྱེའོ། །དེས་ན་
གོང་དུ་བཤད་པ་ལྟར་གྱི་ངན་སོང་གསུམ་པོ་རྣམས་ཀྱི་སྡུག་བསྔལ་ནི་ཐོས་པ་ཙམ་གྱིས་འཇིགས་
སྐྲག་ཆེན་པོར་བསྐྱེད་ཅིང་། ཐོག་ཏུ་བབས་ན་བཟོད་པའི་བླགས་དང་། བསྲན་པའི་ཐབས་
མེད་པར་མ་ཟད། མཐོ་རིས་ཀྱི་བདེ་བ་ལའང་མ་ཆགས་པ་ཞིག་དགོས་ཀྱི། དེར་ཆགས་ན་
སྲིད་པ་ལས་འདའ་མི་ནུས་ཏེ། མདོ་ལས། འཁོར་བར་ཆགས་པའི་ཡིད་དང་ལྡན་རྣམས་
རྟག་ཏུ་འཁོར། །ཞེས་གསུངས། དེའི་ཕྱིར་ཐར་པ་དོན་གཉེར་གྱི་ངེས་འབྱུང་གི་བློ་སྐྱེ་བ་ལ་
སྡུག་བདེན་འཁོར་བའི་ཉེས་དམིགས་དང༌། ཀུན་འབྱུང་འཁོར་བའི་འཇུག་རིམ་ཤེས་དགོས་
ལ། སྔ་མ་ལའང་སྲིད་པ་སྤྱིའི་ཉེས་དམིགས་ནི། དགྲ་གཉེན་ངེས་པ་མེད་པ། ངོམ་མི་
ཤེས་པ། ལུས་ཡང་ཡང་འདོར་བ། ཡང་ཡང་ཉིང་མཚམས་སྦྱོར་བ། ཡང་ཡང་མཐོ་
དམན་དུ་འགྱུར་བ། གཅིག་པུར་གྲོགས་མེད་པའི་ཉེས་དམིགས་ཏེ་དྲུག་དང་། ཡང་སྡུག་
བསྔལ་བརྒྱད་དང་། གསུམ་སོགས་ཡོད་ལ། བྱེ་བྲག་སོ་སོའི་སྡུག་བསྔལ་ལའང་སྔར་བཤད་

པའི་ངན་སོང་གསུམ་དུ་མ་ཟད། མཐོ་རིས་གསུམ་ཡང་སྡུག་བསྔལ་གྱི་རང་བཞིན་ཡིན་ཏེ།
མདོ་ལས། འཁོར་བ་ཁབ་ཀྱི་རྩེ་མོ་ལ། །ཞེས་སོགས་དང༌། བྱམས་པས། མི་གཙང་བ་
ལ་དྲི་ཞིམ་མེད་བཞིན་འགྲོ་ལྔ་དག་ན་བདེ་བ་མེད། ཅེས་སོགས་དང་། བཞི་བརྒྱ་པར། མཁས་
པ་རྣམས་ལ་མཐོ་རིས་ཀྱང་། །དམྱལ་བ་དང་མཚུངས་འཇིགས་སྐྱེད་འགྱུར། །ཞེས་པ་ལྟར། སྲིད་
པ་མཐའ་དག་མེར་འབར་བའི་ཁང་པའི་ནང་ལྟར་སྡུག་བསྔལ་གྱི་འབྱུང་གནས་སུ་ཤེས་དགོས་ལ།
དེ་ལྟར་ཤེས་ན་ཐར་པ་དོན་གཉེར་གྱི་བློ་སྐྱེ་ཞིང་། དེ་ལ་བརྟེན་ནས་མྱང་འདས་འཐོབ་སྟེ། ཚོམས་
ལས། དེ་ལྟར་ཉེས་དམིགས་རྟོགས་གྱུར་ན། །མྱུར་དུ་མྱ་ངན་འདས་པ་འཐོབ། །ཅེས་སོ། །ཀུན་
འབྱུང་འཁོར་བའི་འཇུག་རིམ་བསམ་པ་ལ། ། སྲིད་པའི་སྡུག་བསྔལ་ཐམས་ཅད་ལས་ཀྱི་ཀུན་
འབྱུང་གིས་བསྐྱེད་ལ། དེ་ཉོན་མོངས་པའི་ཀུན་འབྱུང་གིས་བསྐྱེད་ཅིང་། ཉོན་མོངས་
ཐམས་ཅད་ཀྱི་རྩ་བ་བདག་འཛིན་ཡིན་པས་དེ་ཟློག་ནུས་ཤིང་། བཟློག་ན་སྡུག་བསྔལ་ཞི་བའི་
འགོག་པའམ། ཐར་པ་མངོན་དུ་བྱེད་ནུས་སོ། །དེ་ལ་ཐར་པ་ནི་ལས་ཉོན་གྱིས་འཆིང་བ་ལས་
གྲོལ་བ་ཡིན་ལ། གྲོལ་བྱེད་ཀྱི་ལམ་ཡང་བསླབ་པ་གསུམ་གྱི་ཉམས་ལེན་ཡིན་ཏེ། བཤེས་སྤྲིངས་
ལས། སྐྱེ་བ་ཟློག་པའི་སླད་དུ་འབད། །ཅེས་དང་། ཡང་སྲིད་མེད་པར་བགྱི་སླད་འབད། །ཅེས་
སོགས་ལྟར། ད་ལྟ་མི་ཁོམ་པའི་གནས་བརྒྱད་དུ་མ་སྐྱེས་པར་རྟེན་ཁྱད་པར་ཅན་ཐོབ་པའི་དུས་
འདིར་སྐྱེ་བ་བཟློག་སྟེ་ཡང་སྲིད་མེད་པའི་ཐར་པ་འཐོབ་བྱེད་ཀྱི་ལམ་ལ་འབད་ནས་སློབ་དགོས་
སོ། །གཞན་ཡང་ཇོ་བོས། གྲོགས་དག་འཁོར་བའི་འདམ་རྫ་བ་འདི་ན་སྐྱིད་མེད་ཐར་པའི་
སྐམ་སར་གཤེགས། །ཞེས་དང་། སྡོམ་པ་གསུམ་ལ་གནས་ཤིང་དག་ཀྱང་ཁམས་གསུམ་
འཁོར་བ་ལ་ཡིད་མ་ཕྱུང་ན་འཁོར་བའི་རྒྱུར་བྱེད་ཅེས་གསུངས་ལ། རྗེ་བཙུན་འཇམ་པའི་དབྱངས་
ཀྱིས་བླ་མ་ས་སྐྱ་པ་ཆེན་པོར། འཁོར་བ་ལ་ཞེན་ན་ངེས་འབྱུང་མིན། །ཞེས་དང་། འབྲོམ་
གྱིས་ཀྱང་། དུས་ཉིན་དང་མཚན་དུ་འཁོར་བའི་སྡུག་བསྔལ་བསྒོམ། །དེ་ཤེས་ན་འཇིགས་
པས་ཡར་ལ་འགྲོ་སྙིང་འདོད། །ཅེས་དང་། པུ་ཏོ་བས། འོ་ཅག་འཁོར་བར་གཞལ་ཡས་
ཁང་དུ་མཐོང་རིང་ལ་དེར་འཁྱམས་པ་ལས་རྣམ་གྲོལ་འཐོབ་ཐབས་མེད། ཅེས་དང་། ངན་
སོང་ནས་ཐར་ཏེ་ལྷ་མི་ཐོབ་པ་ཙམ་ལའང་བདེ་བ་མེད་ཅིང་གཏན་གྱི་བཙན་ས་ཟིན་པ་མེད་པས།
འཁོར་བ་མཐའ་དག་སྡུག་བསྔལ་དུ་ཤེས་དགོས། ཞེས་དང་། ལྕང་ཚ་རྡོར་ཚུལ་གྱིས་གདམས་

པ་ཞུས་པ་ལས། ཁྱེད་འཁོར་བའི་ཉེས་དམིགས་སྒོམས་དང་། འཁོར་བ་ལ་སྤོང་དཀའ་རྒྱུ་
མེད། ཐར་པ་འགྲུབ་དཀའ་རྒྱུ་མེད། ཅེས་གསུངས། ཁ་རག་པས། གང་དུ་སྐྱེས་ཀྱང་
སྐྱིད་མེད་པར་བསྒོམས་པས་འཁོར་བ་མཐའ་དག་ལ་བློ་ལྡོག་དགོས་པར་གོ་ལགས། ཞེས་དང་།
ཨོཾ་ཡིག་ཏུའང་། འཁོར་བ་པ་ལ་བདེ་བ་མེད། །ཅེས་སོགས་གསུངས། སྨྱུག་རུམ་པས། ངེས་
པར་ལེགས་པའི་བྱང་ཆུབ་འཐོབ་པར་འདོད་པས་འཁོར་བ་ལ་བཙོན་རའི་འདུ་ཤེས་བསྐྱེད་པར་
བྱའོ། །ཞེས་དང་། འགྲོ་མགོན་གྱིས། འཁོར་བ་ལ་ཡིད་འབྱུང་བའི་བློ་རྣལ་མ་ཞིག་སྐྱེས་ན་མེ་
ལྕགས་རྣོན་པོ་དང་སྤྲ་བ་སྐམ་པོ་འཕྲད་པ་བཞིན་དུ་རྣམ་པར་གྲོལ་བ་ལ་ཚེགས་མེད་པ་འོངས་ཏེ་
མྱུར་དུ་སྲིད་པ་གསུམ་ནས་ཐར། ། ཞེས་གསུངས། འཁོར་བ་བཟློག་པའི་སླད་དུ་ད་རེས་འབད་
དགོས་པའང་། དཔེ་ཆོས་སུ། སྔར་དེ་ཙམ་ཞིག་འཁྱམས་པ་ལ་རང་ལོག་མ་བྱུང་ཙ་ན་དའང་
རང་ལོག་མི་འོང་བས་བཟློག་དགོས་ལ། བཟློག་པའི་དུས་ཀྱང་ད་རེས་དལ་འབྱོར་ཐོབ་པའི་
དུས་འདིར་ཡིན། ཞེས་དང་། བེའུ་བུམ་ལས་ཀྱང་དེ་བཞིན་དུ་གསུངས་སོ། །རྣལ་འབྱོར་
པ་ཆེན་པོ་ནས་ཀྱང་། ད་རེས་ཕྱུགས་ལས་བྱེ་བྲག་འབྱེད་པའི་དུས་ཡིན། ཞེས་དང་། སྣེའུ་
ཟུར་པས། ངན་སོང་གསུམ་གདོང་ཐུག་ཁོ་ནར་ཡོད་པ་བཟློག་ཏུ་ཡོད་པ་འདི་ཧ་ལོ་ཆེན་པོ་བླངས་
པ་ཡིན། ཞེས་གསུངས་སོ།། ན ་
པ་e
༢༽ གཉིས་པ་ལ། དལ་འབྱོར་རྙེད་པར་དཀའ་བར་བསམ་པ། རྙེད་པ་དེའང་
ཕན་ཡོན་དང་ལྡན་པར་བསམ་པ། དེ་ཡུན་དུ་མི་གནས་པར་བསམ་པའོ། །དང་པོ་ལ་བཞི།
རྒྱུ་དང་། ངོ་བོ་དང་། དཔེ་དང་། གྲངས་ཀྱི་སྒོ་ནས་རྙེད་པར་དཀའ་བའི་ཚུལ་བསམ་པའོ། །གཉིས་
པ་ནི། རྙེད་པ་དེའང་ཡིད་བཞིན་གྱི་ནོར་བུ་ལས་ཀྱང་ཆེས་ལྷག་པའི་རང་བཞིན་ཡིན་ཏེ། སློབ་
སྤྲིང་ལས། གང་ཞིག་ཐོབ་ནས་སྐྱེ་བའི་རྒྱ་མཚོ་མཐར་བྱེད་ཅིང་། །ནས། ཡིད་བཞིན་ནོར་
བུ་བས་ཀྱང་ཡོན་ཏན་ཆེས་ལྷག་པའི། །མི་ཉིད་ཐོབ་ནས་སོགས་གསུངས་སོ། །དེ་དག་གི་
དོན་མདོར་བསྡུ་ན། མི་ཁོམ་པའི་གནས་བརྒྱད་དུ་མ་སྐྱེས་པའི་དལ་བ་བརྒྱད་དང་། ཆོས་
སྒྲུབ་པའི་མཐུན་རྐྱེན་རང་ངོས་ནས་ཚང་བའི་རང་འབྱོར་ལྔ་དང་། གཞན་ངོས་ནས་ཚང་བའི་
གཞན་འབྱོར་ལྔ་སྟེ་འབྱོར་པ་བཅུ་ཚང་བའི་ལུས་རྟེན་གྲུ་བོ་ཆེ་ལྟ་བུ་འདི་དཔེ་གྲངས་རྒྱུ་གསུམ་གྱི་
སྒོ་ནས་རྙེད་དཀའ་ཞིང་། རྙེད་ན་དོན་ཆེན་པོ་ཐར་པ་དང་ཐམས་ཅད་མཁྱེན་པ་གང་བསྒྲུབ་ཀྱང་
58

སྒྲུབ་ནུས་པ་ཐོབ་པའི་དུས་འདིར། དོན་མེད་དང་དོན་ཆུང་གི་སྒོ་ནས་ཆུད་ཟོས་སུ་མི་གཏོང་
བར། བདག་གཞན་ཐམས་ཅད་འཁོར་བའི་རྒྱ་མཚོ་ཆེན་པོ་ལས་བསྒྲལ་བར་བྱ་བའི་ཆེད་དུ།
ཉིན་དང་མཚན་མོའི་གནས་སྐབས་ཐམས་ཅད་དུ་ཅུང་ཟད་ཙམ་ཡང་གཡེལ་བ་མེད་པར་དུས་རྟག་
ཏུ་ཐེག་པ་ཆེན་པོའི་དགེ་བའི་བཤེས་གཉེན་གྱི་དྲུང་དུ་གསུང་ངག་རིན་པོ་ཆེའི་གདམས་པ་ཟབ་མོ་
ཉན་པ་དང་། དེའི་དོན་རིག་པ་རྣམ་པ་བཞིའི་སྒོ་ནས་བརྟགས་ཞིང་སེམས་པ་དང་
། ཚུལ་
བཞིན་ཡིད་ལ་བྱས་ཏེ་བསྒོམ་པ་གལ་ཆེ་སྟེ། མདོ་སྡོང་པོ་བཀོད་པ་ལས། མིར་གྱུར་པའམ་
རྙེད་པར་དཀའ། །དལ་བ་ཕུན་སུམ་ཚོགས་པ་རྣམ་པར་དག་པའང་རྙེད་པར་དཀའ། ཞེས་
དང་། མཉམ་མེད་ཇོ་བོ་ཆེན་པོ་ཨ་ཏི་ཤས། དལ་འབྱོར་ཕུན་སུམ་ཚོགས་པའི་དུས། །ཤིན་
ཏུ་རྙེད་དཀའ་རྙེད་གྱུར་ཅིང་། །ཕྱིས་ཀྱང་ཤིན་ཏུ་རྙེད་དཀའ་བས། །སྒྲུབ་ལ་འབད་པས་དོན་
ཡོད་བྱ། །ཞེས་དང་། འབྲོམ་སྟོན་པས་ཀྱང་། རྟེན་དལ་འབྱོར་འདི་ནི་ཤིན་ཏུ་རྙེད་པར་
དཀའ། །རྗེ་སངས་རྒྱས་བསྟན་དང་མཇལ་བ་དེ་བས་དཀོན། །ཁྱེད་རྙེད་དཀའི་དལ་འབྱོར་
ཆུད་ཟོས་མ་བྱེད་ཅིག །ཅེས་གསུངས་ཤིང་།། སྤྱན་སྔ་བས། དལ་འབྱོར་རྙེད་པར་དཀའ་བ་
འདི་ལ་བསམས་ན་གཉིད་ལོག་ལོང་དང་། ཁམས་གསེང་ལོང་མི་འདུག་གསུངས་ནས་ཐུགས་
དམ་འབའ་ཞིག་མཛད་པའི་ལོ་རྒྱུས་ཡོད་ལ། ཐུགས་དམ་ལ་འཇུག་རེས་ཀྱིས། གང་ཚེ་རང་
དབང་འཇུག་ཅིང་མཐུན་གནས་པ། །ཞེས་སོགས་བཏོན་ནས་ཐུགས་དམ་མཛད་དོ། །ཕུ་
ཆུང་བས། དལ་འབྱོར་གྱི་ལུས་ཐོབ་ནས་དགེ་བའི་ལས་མ་བྱས་པར་ཤི་ན་ནོར་བུ་རིན་པོ་ཆེ་
རིན་ཐང་མེད་པ་ཞིག་རྙེད་ནས་ལོངས་མ་སྤྱད་པར་སྟོང་དུ་བཅུག་པ་དང་འདྲ་ལ། སྡིག་པ་བྱས་
ན་ནོར་བུ་དེ་དུག་ནད་འདྲེས་པའི་ལྷད་ཟན་རྡོག་པོ་གཅིག་ཏུ་བཙོངས་པ་དང་འདྲ་གསུངས། པུ་ཏོ་
བས། རྙེད་པར་དཀའ་ལ་འཇིག་པར་སླ་བའི་དལ་འབྱོར་འདི་ཆུད་ཟོས་སུ་མི་གཏོང་བར། ད་
རེས་དོན་དང་བཅས་ཤིང་ནོམ་པ་དང་བཅས་པ་ཞིག་བྱེད་དགོས་གསུངས། ཁ་རག་པས། དལ་
འབྱོར་མི་ལུས་རིན་པོ་ཆེ། །རྙེད་པར་དཀའ་བ་ཐོབ་པ་ལ། །ཐོབ་པ་ཡལ་བར་མ་གཏོང་
བར། །གཏན་གྱི་སོ་ནམ་གྱིས་ཤིག་ཨང་། །ཞེས་དང་། མི་ཡི་གྲུ་ལ་བརྟེན་ནས་ནི། །ཞེས་
སོགས་གསུངས། ཤ་བོ་བས། འོ་སྐོལ་དུས་ད་རེས་དལ་འབྱོར་གྱི་མི་ལུས་ཐོབ། དགེ་
བའི་བཤེས་གཉེན་དང་མཇལ། ཐེག་པ་ཆེན་པོའི་ཆོས་དང་འཕྲད་པའི་དུས་འདིར་སྐྱེ་བ་ཕྱི་མའི་

མལ་ཅི་ཆོས་དང་། ཐར་པ་དང་ཐམས་ཅད་མཁྱེན་པའི་རྐང་ཅི་ཚུགས་ཤིག་བྱེད་དགོས། ཞེས་
གསུངས་སོ། །གསུམ་པ་ནི། དེ་ལྟ་བུའི་དལ་འབྱོར་དེའང་ཡུན་དུ་མི་གནས་ཏེ། སྐྱེས་ནས་
མ་ཤིའི་བར་ལྟ་བུར་ཡུན་རིང་པོར་འགྲོགས་པའི་ཕ་མ་སོགས་གཉེན་དང་། མཛའ་བཤེས་ཀྱི་
གྲོགས་སོགས་ཅི་ཙམ་ཡོད་ཀྱང་། འཆི་བའི་ཚེ་དེ་དག་གིས་རང་འདོར་བའམ། རང་གིས་
དེ་དག་དོར་ནས་སོ་སོར་འབྲལ་བར་ངེས་ཤིང་། སྡིག་སྡུག་སོགས་ལ་མ་འཛེམས་པར་ཚེགས་
ཆེན་པོའི་སྒོ་ནས་འབད་པས་བསྒྲུབས་པའི་ནོར་རྫས་ཐམས་ཅད་ཀྱང་། འཆི་ཚེ་ཅུང་ཟད་འཁྱེར་དུ་
མེད་ཅིང་རྗེས་སུ་མི་འབྲང་ལ། ། བློས་མི་ཐོང་བཞིན་དུ་ཐམས་ཅད་ཤུལ་དུ་ལུས་ནས་མར་གྱི་
དཀྱིལ་ནས་སྤུ་བཏོན་པ་ལྟར་འགྲོ་བ་དང་། དེ་དག་ཏུ་མ་ཟད་ལྷན་ཅིག་སྐྱེས་པ་ཤ་རུས་ཚོགས་
ཤིང་འབྲེལ་བའི་ལུས་ཀྱི་འགྲོན་ཁང་འདི་ཉིད་ཀྱང་། རྣམ་ཤེས་ཀྱི་འགྲོན་པོས་བོར་ནས་རྒྱུས་
མེད་ཀྱི་ཡུལ་དུ་གཅིག་པུར་གྲོགས་མེད་དུ་འགྲོ་བའི་ཚུལ་རྣམས་ལ་བསམས་ཏེ། ད་ལྟ་ནས་
མནོག་ཆུང་ལ་ཉེས་དམིགས་མང་བའི་ཚེ་འདིའི་བྱ་བ་དགྲ་འདུལ་གཉེན་སྐྱོང་ཞིང་། ལས་སོ་
ནམ་སོགས་ཐམས་ཅད་བློས་བཏང་ནས། ཕྱི་མ་ཕན་ཆད་དོན་གཉེར་གྱི་བློ་བསྐྱེད་པ་གལ་ཆེ་
སྟེ། མདོ་ལས། སྲིད་གསུམ་མི་རྟག་སོགས་གསུངས་པས་དཔེ་དུ་མའི་སྒོ་ནས་ཕྱི་ནང་སྣོད་
བཅུད་ཐམས་ཅད་མི་རྟག་པར་བསྟན་ལ། དེ་བཞིན་དུ་སྐྱེས་རབས་ལས། དང་པོ་མངལ་དུ་
ཞུགས་པའི་ནུབ་མོ་ནས། །དེ་ནས་བཟུང་སྟེ་འཇིག་རྟེན་འདི་དག་ནི། །ལམ་དུ་ཞུགས་ནས་
ལམ་གཞན་མ་གོལ་བར། །འཆི་བདག་དྲུང་དུ་དེ་ནི་ཉེ་བར་འགྲོ། །ཞེས་དང་། སྤྱོད་འཇུག་
ལས། ཉོན་མོངས་རྒྱ་པས་བཤོར་ནས་ནི། །ཞེས་སོགས་ལྟར། ཐོག་མར་སྐྱེས་ཚད་ཐམས་
ཅད་མཐར་འཆི་བ་ལས་མ་འདས་པས། འཆི་བར་དྲན་པ་བསྒོམ་པར་བྱའོ། །འདིར་རྩ་བ་
གསུམ། རྒྱུ་མཚན་དགུ། ཐག་གཅད་པ་གསུམ་གྱི་སྒོ་ནས་བསྒོམ་པ་ལ། ་རྩ་བ་གསུམ་
ནི། ངེས་པར་འཆི་བ། །ནམ་འཆི་ཆ་མེད། འཆི་ཚེ་ཆོས་མིན་གཞན་ཅིས་ཀྱང་མི་ཕན་
པར་བསམ་པའོ། །དེའི་དང་པོ་ལའང་། སྔར་མ་ཤི་བར་ལུས་པ་མེད་པ། ལུས་འདུས་
བྱས་ཡིན་པ། ཚེ་སྐད་ཅིག་གིས་འཛད་པ་སྟེ་རྒྱུ་མཚན་གསུམ་དང་། གཉིས་པ་ལའང་།
ཚེ་ལ་ངེས་པ་མེད་པ། ལུས་ལ་སྙིང་པོ་མེད་པ། འཆི་བའི་རྐྱེན་མང་བ་སྟེ་རྒྱུ་མཚན་གསུམ་
ཡོད་ལ། གསུམ་པ་ལའང་། གཉེན་དང་བཤེས་ཀྱིས་མི་ཕན་པ། ཟས་དང་ནོར་གྱིས་
60

མི་ཕན། རང་གི་ལུས་ཀྱིས་ཀྱང་མི་ཕན་པ་སྟེ་རྒྱུ་མཚན་གསུམ་ཡོད་པའི་ཕྱིར་ངེས་པར་འཆི་བ་
སོགས་གྲུབ་བོ། །དེས་ན་ངེས་པར་འཆི་བས་འཆི་ཁར་ཕན་ངེས་ཀྱི་ཆོས་ཤིག་བསྒྲུབ་དགོས་པར་
ཐག་གཅད། ནམ་འཆི་ཆ་མེད་པས་ཆོས་དེའང་ད་ལྟ་ནས་བསྒྲུབ་དགོས་པར་ཐག་གཅད། ཆོས་
མིན་པར་གཞན་ཅིས་ཀྱང་མི་ཕན་པས་ཆོས་ཁོ་ནར་བསྒྲུབ་དགོས་པར་ཐག་གཅད་དེ། སྤྱོད་འཇུག་
ལས། ཐམས་ཅད་བོར་ཏེ་ཆ་དགོས་པར། །ཞེས་སོགས་འཆི་བ་མ་བསྒོམས་པའི་ཉེས་པ་དང་།
མདོ་ལས། ཞིང་རྨོ་བ་ཐམས་ཅད་ཀྱི་ནང་ན་སྟོན་གྱི་ལོ་ཏོག་མཆོག་གོ །ཞེས་སོགས་འཆི་
བ་བསྒོམས་པའི་ཕན་ཡོན་ཡང་མང་དུ་གསུངས་སོ། །དེ་ལ་ཚེ་འདིའི་སྣང་ཤེས་དང་འདྲེས་ན་དགེ་
བ་གང་བྱས་གཟུགས་བརྙན་ཙམ་ལས་ལྷ་ཆོས་རྣམ་དག་ཏུ་མི་འགྲོ་བས་དེ་མ་འདྲེས་པར་དགོས་
ལ། ཚེ་འདིའི་སྣང་ཤས་གཅོད་པའི་དངོས་རྒྱུ་ཐུན་མིན་ནི་འཆི་བ་བསྒོམ་པ་འདི་ཡིན་པར་གསུངས་
སོ། །གཞན་ཡང་ཇོ་བོས། ཐམས་ཅད་བོར་ནས་འགྲོ་བས་ཅིས་ཀྱང་བྱར་མེད་གང་ལའང་
ཞེན་མེད་ཀྱི། །ཞེས་དང་། འབྲོམ་གྱིས་ཀྱང་། ཚེ་མི་རྟག་བར་སྣང་མཚམས་ཀྱི་གློག་དང་
འདྲ། །ཁོ་སྐྱེས་ཙམ་ཉིད་ནས་འཇིག་པའི་ཆོས་ཅན་ཡིན། །ཞེས་སོགས་དང་། ཚེ་འདིར་
བློས་མ་ཐོངས་ན་ཅི་བྱས་ཆོས་སུ་མ་སོང་སྟེ་འཇིག་རྟེན་ཆོས་བརྒྱད་ལས་མ་འདས་ལ། ཚེ་འདིར་
བློས་ཐོངས་ན་ཆོས་བརྒྱད་དང་མ་འདྲེས་པར་ཐར་བའི་ལམ་དུ་སོང་བ་ཡིན། ཞེས་དང་། ཡེར་
པའི་ཞང་བཙུན་གྱིས། ཚེ་འདིའི་འདོད་པ་སྤོང་བ་ལ་གཉེན་པོ་དུས་རྒྱུན་དུ་མི་རྟག་པར་བསྒོམ་
པ་གལ་ཆེ། སྔ་དྲོ་མི་རྟག་པ་མ་སྐྱེས་ན་ཉི་མ་ཕྱེད་ན་ཚེ་འདི་བར་ཆ། ཉི་མ་ཕྱེད་ལ་མ་སྐྱེས་
ན་དགོང་མོ་ཚེ་འདི་བར་ཆ། ཚེ་འདི་བར་སོང་ན་ཅི་བྱས་ཆོས་སུ་མི་འགྲོ། ཞེས་དང་། སྤྱན་
སྔ་བས། ད་ནངས་མི་རྟག་པར་ཐུན་རེ་མ་བསྒོམས་ན་དེའི་ཉིན་མོ་ཚེ་འདི་བར་འགྲོ་གསུངས།
ཁ་རག་པས། མི་འཆིར་སྡོད་པའི་ས་ཕྱོགས་མེད། །འཆི་ངེས་དེ་ཡང་མྱུར་དུ་འཆི། །འཆི་ལ་
ཅིས་ཀྱང་མི་ཕན་གྱི། །ལོང་མེད་རྒྱུད་ལ་བསྟེན་ཅིག་ཨང་། །ཞེས་དང་། བྲག་རྒྱབ་པས།
ཚེ་འདིས་ཀུན་ནས་བསླངས་པས་འབད་རྩོལ་ཇི་སྙེད་བྱས་ཀྱང་། ། འཆི་བའི་ནངས་པར་སྒྲེན་མོ་
ལག་པ་སྟོང་པར་འགྲོ་དགོས་པ་ཡིན། དེས་ན་འཆི་བ་སྔས་སུ་བཅུག་ལ་ཚེ་འདིའི་རྣམ་རྟོག་
དང་མ་འདྲེས་པའི་ཆོས་ཤིག་བྱེད་དགོས་གསུངས། ཀ་མ་བས། ད་ལྟ་འཆི་བས་འཇིགས་
པ་ཞིག་དགོས། འཆི་ཁར་མི་འཚེར་བ་ཞིག་དགོས་པ་ལ། འོ་སྐོལ་དེ་ལས་ལྡོག་ནས་ད་ལྟ་

མི་འཇིགས། འཆི་ཁར་བྲང་ལ་སེན་མོ་འདེབས་གསུངས། སྣེའུ་ཟུར་པས། འཆི་བ་
རྗེས་དྲན་རྒྱུད་ལ་སྐྱེས་པ་དང་གཅིག །ཚེ་འདིར་བློས་ཐོངས་པ་དང་གཉིས། ཆོས་བྱེད་པ་
དང་གསུམ་མགོ་མཉམ། མི་འཆི་སྙམ་པ་དང༌། ཚེ་འདི་ལ་ཤི་སྤར་འཐམས་པ། སྡིག་
པ་བྱེད་པ་གསུམ་མགོ་མཉམ་དུ་འོང་གསུངས་ཏེ། འཆི་བ་བསྒོམས་མ་བསྒོམས་ཀྱི་ཕན་ཡོན་
དང་ཉེས་པའོ། །ཡང་མི་རྟག་པ་དྲན་པས་དང་པོར་ཆོས་ལ་འཇུག་པའི་རྒྱུ་བྱེད། བར་དུ་བརྩོན་
འགྲུས་རྩོམ་པའི་གྲོགས་བྱེད། ཐ་མར་འོད་གསལ་ཆོས་སྐུ་འཐོབ་པའི་གྲོགས་བྱེད་པས་ཤིན་ཏུ་
གལ་ཆེ་ཞེས་དམ་པ་དུ་མས་གསུངས་པ་སོགས་མང་ངོ༌། །
༼༣༽ གསུམ་པ་ལས་རྒྱུ་འབྲས་ལ་གསུམ། མི་དགེ་བའི་ལས། དགེ་བའི་ལས།
ལུང་མ་བསྟན་གྱི་ལས་སོ། །དེ་རེ་རེ་ལའང་། སོ་སོའི་ལས་ལ་དཔྱད་པ། དེའི་དུས་སུ་
འབྲས་བུ་ལ་རྟོགས་པ། དེའི་སྒོ་ནས་སྤང་བླང་ལ་ཞུགས་པའོ། །འབྲས་བུ་ལ་གསུམ། རྣམ་
སྨིན་དང་། རྒྱུ་མཐུན་དང་། བདག་པོའི་འབྲས་བུའོ། །རྒྱུ་མཐུན་ལ་གཉིས། མྱོང་བ་རྒྱུ་
མཐུན་དང་། བྱེད་པ་རྒྱུ་མཐུན་ནོ། །གཞན་ཡང་ལས་ལ་གཉིས་ཏེ། བསམ་པའི་ལས་
དང་། སེམས་པའི་ལས་སོ། །དེ་ལའང་གཉིས། མྱོང་བར་ངེས་པ་དང་། མ་ངེས་པའི་
ལས་སོ། །མྱོང་བར་ངེས་པ་ལའང་གསུམ། མཐོང་ཆོས་དང་། སྐྱེས་ནས་དང་། ལན་
གྲངས་གཞན་ལ་མྱོང་འགྱུར་གྱི་ལས་སོ། །སྐྱེས་ནས་མྱོང་འགྱུར་ལའང་གཉིས། འཕེན་
བྱེད་དང་། རྫོགས་བྱེད་ཀྱི་ལས་སོ། །སྤྱིར་ལས་ལ་མུ་བཞིར་མདོ་སོགས་ལས་གསུངས་ཏེ།
བྱས་ལ་བསགས་པའི་ལས། བསགས་ལ་མ་བྱས་པའི་ལས། གཉིས་ཀ་ཡིན་པའི་ལས།
གཉིས་ཀ་མ་ཡིན་པའི་ལས་རྣམས་སུ་གསུངས་པ་དང་། གཞན་ཡང་ལས་དཀར་རྣམ་སྨིན་ནག་
པ་དང༌། ལས་ནག་རྣམ་སྨིན་དཀར་བའི་ཚུལ་རྣམས་ཀྱང་དྲན་པར་བྱའོ། །དེ་དག་གི་དོན་
མདོར་བསྡུ་ན། རིན་ཆེན་ཕྲེང་བ་ལས། མི་དགེ་བ་ལས་སྡུག་བསྔལ་ཀུན། །དེ་བཞིན་
ངན་འགྲོ་ཐམས་ཅད་དོ། །ཞེས་དང་། སྤྱོད་འཇུག་ལས། སྡུག་བསྔལ་ཡིད་མི་བདེ་བ་
དང་། །འཇིགས་པ་རྣམ་པ་སྣ་ཚོགས་དང༌། །འདོད་པ་རྣམས་དང་བྲལ་བ་ནི། །སྡིག་པ་
སྤྱོད་ལས་འབྱུང་བར་འགྱུར། །ཞེས་དང་། མི་དགེ་བ་ལས་སྡུག་བསྔལ་འབྱུང་། །ཞེས་
cs

པ་ནས། འདི་ཉིད་འབའ་ཞིག་བསམ་པའི་རིགས། །ཞེས་པའི་བར་དུ་གསུངས་པ་ལྟར་ལས་
འབྲས་སེམས་པ་གལ་ཆེ་ལ། དེའང་ལས་འབྲས་སྤྱིར་བསམ་པ་ལ། ལས་ངེས་པར། ། ལས་
འཕེལ་ཆེ་བ། ལས་མ་བྱས་པ་དང་མི་འཕྲད་པ། བྱས་པ་ཆུད་མི་ཟ་བ་སྟེ་བཞི་དང་། བྱེ་
བྲག་ཏུ་བསམ་པ་ལ། རགས་རིམ་བསྡུས་པ་མི་དགེ་བའི་ལས་ལམ་བཅུ། དེའི་ལྡོག་ཕྱོགས་
དགེ་བ་བཅུ་ཡོད་ལ། དེ་དག་རེ་རེའི་འབྲས་བུ་ལའང་རྣམ་སྨིན་གྱི་འབྲས་བུ། རྒྱུ་མཐུན་གྱི་
འབྲས་བུ། དབང་གི་འབྲས་བུ་སོགས་སོ་སོར་མ་འདྲེས་པར་མྱོང་དགོས་ཚུལ་ལ་ཞིབ་ཏུ་བསམས་
ནས། ལས་འབྲས་ལ་ཡིད་ཆེས་ཀྱིས་དད་པ་བསྐྱེད་པ་གལ་ཆེའོ། །སྲིད་པའི་སྡུག་བསྔལ་
བསམས་ན་ངེས་འབྱུང་དང་སྙིང་རྗེ་སོགས་སྐྱེ་ཞིང་། ལས་རྒྱུ་འབྲས་བསམས་ན་ཡིད་ཆེས་ཀྱི་
དད་པས་བླང་དོར་ལ་འཇུག་པ་ནི་དེ་དག་བསམས་པའི་ཕན་ཡོན་ཡིན་ལ། དེའི་ལྡོག་ཕྱོགས་
ནི་དེ་དག་མ་བསམས་པའི་ཉེས་པའོ། །གཞན་ཡང་ཇོ་བོས། མཁས་པས་སྡིག་པ་ཡོངས་མི་
སྤྱོད། །དེ་འབྲས་ངན་འགྲོའི་སྡུག་བསྔལ་འབྱུང་། །ཞེས་དང་། ཤིན་ཏུ་ཟབ་པ་ལས་
འབྲས་ཁོ་ན་ཡིན། ཡི་དམ་གྱི་ལྷ་ཞལ་མཐོང་བ་བས་ལས་རྒྱུ་འབྲས་ལ་ཡིད་ཆེས་བརྟན་པ་ཐོབ་
ན་དེ་ཉིད་མཆོག་ཡིན་ནོ། །ཞེས་དང་། རྩ་བ་དུག་ཡིན་ན་ཡལ་ག་སོགས་ཐམས་ཅད་དུག་
ཡིན། ཞེས་སོགས་ཀྱི་དཔེས་ལས་འབྲས་བསྟན་ཞིང་། མངའ་རིས་སུ་ལས་འབྲས་འབའ་
ཞིག་གསུངས་པས་བླ་མ་ལས་འབྲས་པ་ཞེས་གྲགས། འབྲོམ་གྱིས་ཀྱང་། ངན་སོང་གསུམ་
པོ་དེར་ལྷུང་ན་ནི་སྡུག་བསྔལ་འབའ་ཞིག་ལས་སྐྱིད་གཅིག་ཀྱང་མེད། ཅེས་དང༌། གསོན་
ཚེ་དགེ་སྡིག་གཉིས་པོ་གང་བྱས་པའི། །འབྲས་བུ་ཕྱི་མའི་དུས་སུ་འབྱུང་བར་འགྱུར། །ཞེས་དང་།
ད་ལྟ་དགེ་བའི་ལས་ལ་མ་འབད་ན། །ཕྱི་མར་སྡུག་བསྔལ་མྱོང་བར་འགྱུར་ཏ་རེ། །ཞེས་དང་།
ཇོ་བོ་པ་སྙིང་ཁམ་ཆེར་མི་རུང་། རྟེན་འབྲེལ་འདི་ཕྲ་གསུངས། པུ་ཏོ་བས། ད་རེས་མི་
དགེ་བཅུ་སྤངས་ནས་དགེ་བ་བཅུ་སྤྱད་ན་ངན་སོང་གསུམ་བཙལ་ཡང་མི་རྙེད། དགེ་བཅུ་སྤངས་
ནས་མི་དགེ་བ་བཅུ་ལ་བག་མེད་པར་སྤྱད་ན་མཐོ་རིས་དང་ཐར་པ་བཙལ་གྱིས་མི་རྙེད་པ་འགྲོ།
ཞེས་དང་། ནན་ཏར་ཟབ་པ་ལས་དང་འབྲས་བུ། །སྟོང་ཉིད་རིག་པས་ཀྱང་ནི་གོར་རུང་། །ཞེས་
གསུངས། ཕུ་ཆུང་བས། ང་ནི་གཏུགས་ཀྱིས་ཐུག་ནས་རྒས་ཁར་མཛངས་བླུན་ལ་ཁ་ལྷན་
སོང་འདུག་གསུངས། ཁམས་ལུང་པས་ཕུ་ཆུང་བ་ལ། དགེ་བཤེས་པ་ནི་ལས་འབྲས་ཁོ་

ནར་གལ་ཆེ་བར་གསུངས་པ་ལ། ད་ལྟ་བཤད་པ་དང་། ཉན་པ་དང་། སྒོམ་རིན་མེད་
པར་བྱེད་དེ། འདི་ཁོ་ན་དཀའ་འམ་སྙམ་གསུངས། ཕུ་ཆུང་བས་དེ་ཙུག་ལགས་གསུངས།
གླང་ཐང་པས་སྤྱན་སྔ་བ་ལ་གདམས་པ་ཞུས་པ་ལ། ཇོ་བོ་ལས་འབྲས་སེམས་པ་འདི་རང་མན་
ངག་ཡིན་གསུངས། ཁ་རག་པས། ངན་སོང་སྡུག་བསྔལ་འབྱུང་བའི་རྒྱུ། །ལས་ངན་
སྡིག་པ་སྤོངས་ཤིག་ཨང་། །ཞེས་དང་། ཤ་ར་བས། ལས་འབྲས་ལ་མ་བྱང་བར་ཆོས་
མཐོ་མཐོ་ལ་དགའ་བ་ནི་ཁྱགས་པའི་སྟེང་དུ་མཁར་བརྩིགས་པ་དང་འདྲ། ཞེས་སོགས་གསུངས།།
༣༽ རྩ་བའི་གཉིས་པ་ཉམས་ཀྱི་སྣང་བ་ལ། ལུང་ནི། མདོ་ལས། རྣལ་
འབྱོར་པ་ལ་ཏིང་འཛིན་གྱི། །འབྲས་བུ་ཉམས་ཀྱི་སྣང་བར་སྣང་། །ཞེས་དང་། རྩ་རྒྱུད་
ལས། ཇི་ལྟར་རྣ་བར་ཆུ་ཞུགས་པ། །ཆུ་གཞན་དག་གིས་འགུགས་པར་བྱེད། །དེ་བཞིན་
དངོས་པོའི་རྣམ་རྟོག་ཀྱང་། །རྣམ་པར་ངེས་པས་སྦྱང་བར་བྱ། །ཇི་ལྟར་འཚེད་པས་འཚིགས་པ་
ཡང་
། ། །མེ་ཡིས་ཀྱང་ནི་གདུང་བར་བྱ། །དེ་བཞིན་འདོད་ཆགས་མེས་འཚིགས་པ། །འདོད་
ཆགས་མེ་ཡིས་གདུང་བར་བྱ། །སྐྱེ་བོ་མི་བཟད་པ་ཡི་ལས། །གང་དང་གང་གིས་འཆིང་འགྱུར་
བ། །ཐབས་དང་བཅས་ན་དེ་ཉིད་ཀྱིས། །སྲིད་པའི་འཆིང་བ་ལས་གྲོལ་འགྱུར། །ཞེས་
དང་། དེ་ཉིད་འདི་ནི་ཀུན་ཁྱབ་བྱེད། །ཅེས་པས་བསྟན། བསྟན་བཅོས་ལས། རྣལ་
འབྱོར་པ་ལ། ཏིང་ངེ་འཛིན་ལ། ཉམས་ཀྱི་སྣང་བ་ཞེས་གསུངས། དེ་ལ་སྤྱིར་རྟེན་རྣལ་
འབྱོར་པ་དང་། བརྟེན་པ་ཉམས་ཀྱི་སྣང་བ་གཉིས་ཀ་ཐུན་མོང་དང་ཐུན་མོང་མ་ཡིན་པ་གཉིས་
གཉིས་ཡོད་པ་ལས། རྒྱུད་ཀྱིས་ཐུན་མོང་མ་ཡིན་པའི་རྣལ་འབྱོར་དངོས་སུ་བསྟན་ཅིང་། ཐུན་
མོང་བ་ཤུགས་ལ་བསྟན། བསྟན་ཚུལ་ཡང་། ཏིང་ངེ་འཛིན་དངོས་སུ་བསྟན་ནས། དེ་
ལས་བྱུང་བའི་ཉམས་ཀྱི་སྣང་བ་དང༌། རྟེན་རྣལ་འབྱོར་པ་གཉིས་ཤུགས་ལ་བསྟན། བསྟན་
བཅོས་ཀྱིས་ཐུན་མོང་དང་ཐུན་མོང་མ་ཡིན་པ་གཉིས་ཀ་ལྷན་ཅིག་ཏུ་བསྟན་ཅིང་། བསྟན་ཚུལ་
ཡང་། རྟེན་རྣལ་འབྱོར་པ་དང་། བརྟེན་པ་ཉམས་ཀྱི་སྣང་བ། རྒྱུ་ཏིང་ངེ་འཛིན་དང་
བཅས་པ་དངོས་སུ་བསྟན་ཏོ། །དེའང་ཐུན་མོང་བའི་རྟེན་ནི་རྡོ་རྗེ་ཐེག་པའི་ལམ་དུ་མ་ཞུགས་
པའི་སློབ་མ་རྣམས་ཏེ། དེ་རྣམས་ལ་དབང་མ་བསྐུར་བའི་སྔ་རོལ་ཏུ་ཐུན་མོང་བའི་ལམ་བྱམས་
སྙིང་རྗེ། བྱང་ཆུབ་ཀྱི་སེམས་བསྒོམ་པའི་ཚུལ་ལེགས་པར་བསྟན་ནས། དེ་དག་གིས་ཀྱང་

ཉམས་མ་སྐྱེས་ཀྱི་བར་དུ་བསྒོམ་པའོ། །དེ་ལ་གཉིས། ཀུན་རྫོབ་བྱང་ཆུབ་ཀྱི་སེམས་དང་།
དོན་དམ་བྱང་ཆུབ་ཀྱི་སེམས་སོ། །
དང་པོ་ལ་བཞི། བྱམས་པ་བསྒོམ་པ། སྙིང་རྗེ་བསྒོམ་པ། བྱང་ཆུབ་ཀྱི་སེམས་
བསྒོམ་པ། སྤྱོད་པ་ལ་བསླབ་པའོ། །དང་པོར་བྱམས་པ་དང་སྙིང་རྗེ་གཉིས་རེ་རེ་ལའང་
བཞི་བཞི་སྟེ། མ་ལ་བསྒོམ་པ། གཉེན་ལ་བསྒོམ་པ། དགྲ་ལ་བསྒོམ་པ། སེམས་
ཅན་ཐམས་ཅད་ལ་བསྒོམ་པའོ། །དེ་རེ་རེ་ལའང་གསུམ་གསུམ་སྟེ། མར་ཤེས་པ། དྲིན་
དྲན་པ། བསྒོམ་པ་དངོས་སོ། །དེ་ལ་བཞི། འདུན་པ་དང་། དམ་བཅའ་དང་། སྨོན་
ལམ་དང་། གསོལ་འདེབས་དང་འབྲེལ་བའོ། །གསུམ་པ་ལ་གཉིས། སྨོན་སེམས་དང་།
འཇུག་སེམས་སོ། །འཇུག་སེམས་ལའང་གཉིས། བདག་གཞན་མཉམ་པར་བསྒོམ་པ་
དང༌། བརྗེ་བར་བསྒོམ་པའོ། །བཞི་པ་ལ་ནི། རང་གི་དོན་དུ་ཕ་རོལ་ཏུ་ཕྱིན་པ་དྲུག །གཞན་
གྱི་དོན་དུ་བསྡུ་བའི་དངོས་པོ་བཞི་སོགས་ལ་བསླབ་པའོ། །དེ་དག་གི་དོན་མདོར་བསྡུ་ན།
བླ་མ་ས་སྐྱ་པ་ཆེན་པོས། བདག་དོན་ལ་ཞེན་ན་བྱང་སེམས་མིན། །ཞེས་གསུངས་པ་ལྟར།
དེ་ལ་སྤྱིར་བྱམས་པ་ནི། བདེ་བ་དང་མི་ལྡན་པ་གང་རུང་ཞིག་ལ་དམིགས་ནས་དེ་བདེ་བ་དང་
ལྡན་པར་འདོད་པ་ཡིན་ལ། སེམས་ཅན་ཐམས་ཅད་བདེ་བ་དང་བདེ་བའི་རྒྱུ་དགེ་བ་དང་ལྡན་
པར་འདོད་པ་ནི་བྱམས་པ་ཆེན་པོའོ། །དེ་བཞིན་དུ། སྡུག་བསྔལ་ཅི་རིགས་པས་མནར་
བའི་སེམས་ཅན་ཞིག་ལ་དམིགས་ནས་དེ་སྡུག་བསྔལ་དང་བྲལ་བར་འདོད་པ་ནི་སྙིང་རྗེ་ཡིན་ལ།
སེམས་ཅན་ཐམས་ཅད་སྡུག་བསྔལ་དང་སྡུག་བསྔལ་གྱི་རྒྱུ་མི་དགེ་བ་དང་བྲལ་བར་འདོད་པ་ནི་
སྙིང་རྗེ་ཆེན་པོའོ། །འདི་ནི་སེམས་ཅན་ཐམས་ཅད་སྡུག་བསྔལ་གྱིས་མནར་ཚུལ་སེམས་པ་སྟེ།
རང་སྡུག་བསྔལ་གྱིས་མནར་ཚུལ་བསམས་ན་ངེས་འབྱུང་སྐྱེ་བ་བཞིན་དུ། གཞན་སྡུག་བསྔལ་
གྱིས་མནར་ཚུལ་བསམས་ན་སྙིང་རྗེ་སྐྱེའོ། །སྙིང་རྗེ་ཆེན་པོ་ནི་ཐེག་ཆེན་ལམ་གྱི་རྩ་བ་དང་།
སངས་རྒྱས་སྒྲུབ་པ་ལ་ཐོག་མཐའ་བར་གསུམ་དུ་གལ་ཆེའོ། །སེམས་ཅན་ཐམས་ཅད་བདེ་བ་
དང་ལྡན་པ་དང་སྡུག་བསྔལ་དང་བྲལ་བ་ཞིག་བདག་གིས་བྱ་སྙམ་པའི་གཞན་དོན་ཁུར་དུ་ཁྱེར་བ་
ནི་ལྷག་བསམ་ཡིན་པས། དེ་ལ་བརྟེན་ནས་བྱང་ཆུབ་ཀྱི་སེམས་དངོས་སྐྱེའོ། །བྱང་ཆུབ་
དོན་གཉེར་ལ་བློ་སྦྱང་བ་ནི། གཞན་དོན་སྒྲུབ་པ་ལ་བྱང་ཆུབ་ཆེན་པོ་དགོས་པར་མཐོང་ནས་དེ་

ཉིད་སྙིང་ཐག་པ་ནས་དོན་དུ་གཉེར་བའི་སྒོ་ནས་འཐོབ་འདོད་བསྐྱེད་པའོ། །གཞན་ཡང་ཇོ་
བོས། བྱམས་དང་སྙིང་རྗེ་བསྒོམ་བྱ་ཞིང་། །བྱང་ཆུབ་སེམས་ནི་བརྟན་པར་བྱ། །ཞེས་
དང༌། སྙིང་རྗེ་ཆེན་པོ་དང་འབྲེལ་བའི། །བྱང་ཆུབ་སེམས་ནི་མཆོག་ཏུ་བསྔགས། །ཞེས་
གསུངས་ཤིང་། རྡོ་རྗེ་གདན་དུ་བསྐོར་བ་མཛད་སྐབས་སྒྲོལ་མ་དང་ཁྲོ་གཉེར་ཅན་གྱི་སྤྲུལ་པ་
བུད་མེད་རྒས་གཞོན་གཉིས་ཀྱིས་དྲིས་ལན་མཛད་པ་ལས། མྱུར་དུ་འཚང་རྒྱ་བར་འདོད་ན་
བྱམས། སྙིང་རྗེ། བྱང་ཆུབ་ཀྱི་སེམས་སྦྱོངས་ཤིག །གསུངས་པས་ཐུགས་ལ་ངེས་ཤེས་
འཁྲུངས་པ་སོགས་ཀྱི་ལོ་རྒྱུས་རྣམ་ཐར་ན་མང་ལ། རྣལ་འབྱོར་པ་ཕྱག་ཁྲི་མཆོག་དགུང་ལོ་
སུམ་ཅུ་པ་ལ་ཇོ་བོ་རྗེ་མཇལ་ནས་གདམས་པ་ཞུས་པས། ཇོ་བོས། དུས་དེ་རིང་ནས་བཟུང་
མིང་ཡིད་ལ་མ་བྱེད། རུས་ཡིད་ལ་མ་བྱེད། ཡུལ་ཡིད་ལ་མ་བྱེད་པར་བྱམས། སྙིང་རྗེ།
བྱང་ཆུབ་ཀྱི་སེམས་འབའ་ཞིག་སྒོམས་གསུངས། ཁོང་གིས་དེ་བཞིན་མཛད་པས་ལོ་སུམ་ཅུ་རྩ་
ལྔ་པ་ལ་མཆོག་གི་དངོས་གྲུབ་ཐོབ་པར་གསུངས་པའང་ཡོད། འབྲོམ་སྟོན་གྱིས། བྱམས་
སྙིང་རྗེ་མང་དུ་བསྒོམས་ལ་བྱང་ཆུབ་ཀྱི་སེམས་བརྟན་པར་བྱ། ཞེས་དང་། བྱམས། སྙིང་
རྗེ། བྱང་ཆུབ་ཀྱི་སེམས་ནི་རང་གཞན་གཉིས་ཀའི་དོན་ཆེན་པོར་འགྲུབ་པའི་རྒྱུ་ཡིན་གསུངས་
ཤིང་། རྣལ་འབྱོར་པ་ཆེན་པོ་ལ། ཁྱོད་ལ་རྣ་རྩར་རྔ་བོ་ཆེ་བརྡུངས་ཀྱང་མི་ཤིགས་པའི་སྒོམས་
ཡོད་ཀྱང་བྱམས། སྙིང་རྗེ། བྱང་ཆུབ་ཀྱི་སེམས་མེད་ན་ཉིན་མཚན་དུ་བཤགས་པར་བྱ་
དགོས་པའི་སར་སྐྱེ་བ་ཡིན་གསུངས། དགེ་བཤེས་དགོན་པ་བས། ཐམས་ཅད་མཁྱེན་པའི་
རྩ་བ་ཚོགས་གཉིས་ལ་ཐུག །ཚོགས་གཉིས་ཀྱི་རྩ་བ་བྱང་ཆུབ་ཀྱི་སེམས་ལ་ཐུག །བྱང་ཆུབ་
སེམས་ཀྱི་རྩ་བ་བྱམས་སྙིང་རྗེ་ལ་ཐུག་གསུངས། པུ་ཏོ་བའི་དཔེ་ཆོས་སུ། སྒོ་གསུམ་གྱིས་
བྱ་བ་ཅི་དང་ཅི་བྱེད་པ་ཐམས་ཅད་དུ་བྱམས་པ་དང་། སྙིང་རྗེ། བྱང་ཆུབ་སེམས་ཀྱིས་བྱེད་
ཅིང་སྦྱོངས་གསུངས་ཤིང་། བྱམས་སོགས་དཔེའི་སྒོ་ནས་ཀྱང་བསྟན་ཏེ། པུ་ཏོ་བ་ལ་རྒན་
མོ་ཞིག་གིས། ཇོ་བོའི་བྱམས་པ་བསྒོམ་པ་དེ་ཇི་ལྟ་བུ་ལ་ཟེར་ཞུས་པས། ཁྱོད་ཀྱིས་བུ་ཐོ་
ལེ་གྲགས་ལ་སྙིང་དུ་སྡུག་ཅིང་གཅེས་པར་འཛིན་པ་ལྟར། ངས་ཐམས་ཅད་ལ་དེ་བཞིན་བྱེད་པ་
ཡིན་བྱས་པས། ཨ་པ། དེ་ནི་ཉི་མ་བརྒྱར་བསྒོམས་ཀྱང་མི་འོང་ཟེར་སྐད། དེ་མོས་གོ་
བ་ཡིན་གསུངས། འདིས་གཙོ་བོར་ཡིད་འོང་གི་བྱམས་པ་བསྟན་སྙམ། སྙིང་རྗེའི་སྐབས་སུ།

འབྲོམ་གྱིས་ཁམས་པ་འཇམ་དཔལ་བྱ་བའི་རྐང་ནད་པ་ཞིག་ལ། ད་ལྟ་ཁྱོད་ཀྱི་མ་རྒན་སྤུས་སྣ་
གདོང་ན་ཁྱི་ཚན་གཅིག་གིས་རྨུག་གིན་འདུག །རོགས་ཀྱང་སུ་མི་འདུག་བྱས་ན། ཁྱོད་
རྐང་པ་ན་བ་རང་ཡང་མི་དྲན་པར་སྡུག་རྒན་མ་དེ་དེ་ན་ཅི་བྱེད་ཟེར་ནས་འཐིང་ཁྱེར་ལིང་ངེར་ཆ་
ངེས། དེ་བཞིན་དུ། སེམས་ཅན་ཀུན་ལ་མ་ཡིན་པའི་བློ་བཅོས་མིན་ཞིག་སྐྱེས་ན་སེམས་
ཅན་གཞན་གྱི་སྡུག་བསྔལ་མཐོང་ཙ་ན་སྙིང་རྗེ་ཤས་མི་བཟོད་པ་འོང་གསུངས། སེམས་བསྐྱེད་
ཀྱི་སྐབས་སུ། ཞང་ཡོན་ཁྱི་འབྲུག་བྱ་བ་ན་རེ། ཇོ་བོའི་སེམས་བསྐྱེད་བྱ་བ་དེ་ཅི་འདྲ་ཞིག་
ལ་ཟེར་དྲིས་པ་ལ། པུ་ཏོ་བས། སེམས་ཅན་ཐམས་ཅད་འཁོར་བའི་སྡུག་བསྔལ་ལས་བསྒྲལ་
ནས་སངས་རྒྱས་ཀྱི་ས་ལ་འགོད་པ་ཞིག་ལ་ཟེར་བྱས་པས། ཁོ་ན་རེ། ཨ་ཙ་མ། དེ་ལ་
སྙིང་ཁམ་རེ་ཆེ་དགོས་པར་སྣང་ཟེར། དེ་ཁོས་གོ་བ་ཡིན། འོ་སྐོལ་བྱང་ཆུབ་མཆོག་ཏུ་སེམས་
བསྐྱེད་ནས་སེམས་ཅན་གྱི་དོན་བྱེད་པ་ལ་སྙིང་ཁམ་བསྐྱེད་དགོས། ཞེས་པུ་ཏོ་བ་གསུངས། གླང་
རི་ཐང་པས་ཀྱང་། ནན་ཏར་ན་གང་ཡང་སྙིང་ཁམ་ལ་རག་ལས་པར་འདུག་གསུངས། ཤ་
བོ་བས། ཐམས་ཅད་མཁྱེན་པའི་རྐང་འཛུག་པར་བྱེད་པ་ལ་བྱང་ཆུབ་ཀྱི་སེམས་རྒྱུད་ལ་སྦྱང་
དགོས་གསུངས་ལ། བྱ་ཡུལ་བས། ཐར་པ་དང་ཐམས་ཅད་མཁྱེན་པའི་ལམ་གྱི་སྲོག་ཤིང་
ཡིན་པས་བྱང་ཆུབ་ཀྱི་སེམས་སྦྱོངས་གསུངས། རིན་ཆེན་སྒང་བས། གཞན་ཕན་གྱི་བློ་དང་
བྲལ་བ་ལ་སྨོན་འཇུག་གི་སྡོམ་པ་མི་སྐྱེ་ཞིང་། ཐེག་ཆེན་གྱི་ཆོས་ལ་མི་དབང་བས། བྱམས་དང་
སྙིང་རྗེ་འདི་གལ་རེ་ཆེ། ཞེས་གསུངས་སོ།། །། །
༼༣༽ བྱང་ཆུབ་ཀྱི་སེམས་དངོས་ནི། འཁོར་བའི་གནས་འདིར་སྡུག་བསྔལ་ཆེ་ཆུང་ཇི་སྙེད་
ཅིག་ཡོད་པ་དེ་མ་ལུས་པར་ཐམས་ཅད་ནི་བདག་བདེ་བར་འདོད་པའི་རང་གཅེས་འཛིན་ལས་བྱུང་
ཞིང་། རྫོགས་པའི་སངས་རྒྱས་ཀྱི་སའི་བདེ་བ་མཐར་ཐུག་པ་སོགས་འཇིག་རྟེན་དང་འཇིག་
རྟེན་ལས་འདས་པའི་ཕན་བདེ་ཅི་ཡོད་པ་དེ་ཐམས་ཅད་ནི་གཞན་གཅེས་པར་འཛིན་པའི་གཞན་
ཕན་གྱི་སེམས་ལས་འཁྲུངས་པའམ། བྱུང་བ་ཡིན་ནོ། །དེའི་ཕྱིར་ན་རང་བས་གཞན་གཅེས་
པར་བཟུང་སྟེ་བདག་ལ་བདེ་དགེ་ཅི་ཡོད་པ་སེམས་ཅན་ལ་གཏོང་ཞིང་། རང་ཡལ་བར་དོར་ཏེ་
གཞན་སེམས་ཅན་གྱི་རྒྱུད་ལ་སྡིག་པ་དང་སྡུག་བསྔལ་ཅི་ཡོད་པ་དེ་དག་རང་ལ་ཚུར་ལེན་པའི་སྒོ་
ནས་བདེ་སྡུག་གཉིས་བརྗེ་བའམ། རང་གཅེས་འཛིན་དང་གཞན་ཡལ་བར་འདོར་བའི་བློ་གཉིས་

པོ་ཕན་ཚུན་ཡང་དག་པར་བརྗེ་བ་གལ་ཆེ་སྟེ། སྤྱོད་འཇུག་ལས། གང་ཞིག་བདག་དང་གཞན་
རྣམས་ནི། །མྱུར་དུ་བསྐྱབ་པར་འདོད་པ་དེས། །བདག་དང་གཞན་དུ་བརྗེ་བྱ་བ། །གསང་
བའི་དམ་པ་སྤྱད་པར་བྱ། །ཞེས་རང་གཞན་སྲིད་ཞིའི་འཇིགས་པ་ལས་སྐྱོབ་པར་འདོད་པས་
བདག་གཞན་བརྗེ་དགོས་པར་བསྟན་ལ། རང་གཅེས་པར་བཟུང་བའི་སྐྱོན་དང་། གཞན་
གཅེས་པར་བཟུང་བའི་ཡོན་ཏན་ཡང་། འཇིག་རྟེན་བདེ་བ་ཇི་སྙེད་པ། །དེ་ཀུན་གཞན་བདེ་
འདོད་ལས་བྱུང་། །འཇིག་རྟེན་སྡུག་བསྔལ་ཇི་སྙེད་པ། །དེ་ཀུན་རང་བདེ་འདོད་ལས་བྱུང་། །
མང་དུ་བཤད་ལྟ་ཅི་ཞིག་དགོས། །བྱིས་པ་རང་གི་དོན་བྱེད་དང་། །ཐུབ་པ་གཞན་གྱི་དོན་
མཛད་པ། །འདི་གཉིས་ཀྱི་ནི་ཁྱད་པར་ལྟོས། །ཞེས་གསུངས། བདག་གཞན་མ་བརྗེས་
པའི་ཉེས་པའང་། དེ་ཉིད་ལས། བདག་བདེ་གཞན་གྱི་སྡུག་བསྔལ་དག །ཡང་དག་
བརྗེ་བར་མ་བྱས་ན། །སངས་རྒྱས་ཉིད་དུ་མི་འགྲུབ་ཅིང་། །འཁོར་བ་ན་ཡང་བདེ་བ་མེད། །
ཅེས་གསུངས་ཏེ། ཤུགས་ལ་བདག་གཞན་བརྗེས་པའི་ཕན་ཡོན་ཡང་བསྟན་ལ། བདག་
གཞན་བརྗེ་བའི་གེགས་བསལ་བ་སོགས་ཀྱི་རིགས་པའི་སྒོ་མང་པོའང་དེ་ལས་གསུངས་སོ། །
བདག་གཞན་བརྗེ་ཞེས་པའི་དོན་ཡང་། གཙོ་བོར་ནི་རང་གཅེས་པར་འཛིན་པ་དང༌། གཞན་
ཡལ་བར་འདོར་བའི་བློ་གཉིས་བརྗེས་ནས། གཞན་ལ་རང་ལྟར་གཅེས་པར་འཛིན་ཞིང་། རང་ལ་
གཞན་ལྟར་ཡལ་བར་འདོར་བའི་བློ་བསྐྱེད་པའམ། ཡང་ན་སེམས་ཅན་གྱི་སྡུག་བསྔལ་ཐམས་
ཅད་རང་ལ་ལེན་ཞིང་། རང་གི་བདེ་དགེ་ཐམས་ཅད་སེམས་ཅན་ལ་གཏོང་བའི་བློ་བསྐྱེད་པ་
ཡིན་ནོ། །དེའང་རིན་ཆེན་ཕྲེང་བར། བདག་ལ་དེ་དག་སྡིག་སྨིན་ཞིང་། །བདག་དགེ་
མ་ལུས་དེར་སྨིན་ཤོག །ཅེས་དང་། སྤྱོད་འཇུག་ལས་ཀྱང་། བདག་ཉིད་གཞན་ལ་བཏང་
བ་དང༌། །གཞན་རྣམས་བདག་བཞིན་གཟུང་བར་བྱ། །ཞེས་པ་ལྟར་རོ། །གཞན་ཡང་
བློ་སྦྱོང་ལས། བདག་ནི་ལས་ངན་གྱི་རྩ་བ་སྟེ། །རྒྱངས་ཀྱིས་བསྒྱུར་བའི་ཆོས་ཤིག་ཡིན། །
གཞན་ནི་བྱང་ཆུབ་ཀྱི་འབྱུང་ཁུངས་ཏེ། །བཅངས་ཀྱིས་ལེན་པའི་ཆོས་ཤིག་ཡིན། །ཞེས་
དང་། ཇོ་བོས་ཀྱང་། ཆགས་སྡང་འཁྲུལ་པའི་ཉེས་པ་འབྱུང་ཉེ་བས། །བདག་གཞན་
བརྗེ་བའི་བསམ་པར་གོམས་པར་མཛོད། །ཅེས་དང་། བདེ་སྐྱིད་བྱུང་ཚད་གཞན་ལ་བྱིན། །
སྡུག་བསྔལ་བྱུང་ཚད་རང་གིས་ལོང་། །ཁེ་དང་རྒྱལ་ཁ་གཞན་ལ་བྱིན། །གྱོང་དང་བུབ་ཁ་

རང་གིས་ལོང་། །ཞེས་གསུངས། སྤྱན་སྔ་བས། འཇིག་རྟེན་པ་རྣམས་གཞན་བས་རང་
གཅེས་པར་འཛིན་ཏེ། འོ་སྐོལ་རང་བས་གཞན་གཅེས་པར་འཛིན་དགོས་ཞེས་གསུངས་ཤིང་།
དེའི་རྒྱུ་མཚན་དུ་རང་གཅེས་པར་བཟུང་བའི་ཉེས་པ་དང་། གཞན་གཅེས་པར་འཛིན་པའི་ཡོན་
ཏན་རྒྱས་པར་གསུངས། གླང་རི་ཐང་པས། མདོར་ན་དངོས་སམ་བསམ་པ་ཡིས། །ཕན་
བདེ་མ་རྣམས་ཀུན་ལ་འབུལ། །མ་ཡི་གནོད་དང་སྡུག་བསྔལ་ཀུན། །གསང་བས་བདག་
ལ་ལེན་པར་བྱ། །ཞེས་དང་། ངས་ཇི་ཙམ་གྱི་ཆོས་ཟབ་མོ་ཞིག་ཞལ་ཕྱེ་ནས་བལྟས་ཀྱང་།
སྐྱོན་ཐམས་ཅད་རང་གི་ཡིན་པར་འདུག །ཡོན་ཏན་ཐམས་ཅད་ཇོ་བོ་སེམས་ཅན་གྱི་ཡིན་པར་
འདུག །དེའི་གནད་ཀས་ཁེ་དང་རྒྱལ་ཁ་གཞན་ལ་བྱིན། གྱོང་དང་བུབ་ཁ་རང་གིས་ལེན་
པ་འདི་མིན་པར་གོ་རྒྱུ་མེད་གསུངས། ཡང་ཤ་བོ་བ་དང་ངེད་གཉིས་ལ་མི་ཐབས་བཅོ་བརྒྱད།
རྟ་ཐབས་གཅིག་དང་བཅུ་དགུ་ཡོད། མི་ཐབས་ནི་བྱང་ཆུབ་མཆོག་ཏུ་སེམས་བསྐྱེད་ནས་ཅི་
བྱེད་སེམས་ཅན་གྱི་དོན་དུ་སློབ་པ་དེ་ཡིན། རྟ་ཐབས་ནི་བྱང་སེམས་མ་སྐྱེས་པ་མི་སྐྱེ། སྐྱེས་པ་
མི་གནས་ཤིང་འཕེལ་དུ་མི་སྟེར་བ་བདག་གཅེས་འཛིན་ཡིན་པས། འདི་ལ་ཟུར་བསྟན་ནས་ཅི་
གནོད་དུ་སྦྱོང་། སེམས་ཅན་ལ་མཐིལ་བསྟན་ནས་ཅི་ཕན་དུ་སྦྱོང་བ་ཡིན་གསུངས། ཤ་བོ་
བས། ཇི་སྲིད་རང་ལ་དགྲར་མ་མཐོང་རིང་ལ་བླ་མ་ལ་སོགས་པས་ཀྱང་ཕན་མི་ཐོགས། རང་
ལ་དགྲར་མཐོང་ན་ཐམས་ཅད་ཡོ་ཕན་འདོགས་སུ་འོང་། ཞེས་དང༌། ད་རེས་ཀྱི་ཚེ་ཐུང་འདི་ལ་
བདག་འཛིན་གྱི་འགོང་པོ་འདི་ཅི་ཐུལ་ཞིག་བྱ་འཚལ། ཞེས་དང་། བདག་འཛིན་ལ་དགྲར་
བལྟས་ནས་སྤོང་བའི་ཆོས་ཟབ་མོ་འདི་ལ་འགོང་པོ་འགོང་རྫོང་གི་ཆོས་ཞེས་བྱ་གསུངས། དགེ་
བཤེས་སྣ་མོ་བས། ཇ་རྡུང་ཙ་ན། བདག་འཛིན་གྱི་མགོ་ལ་ཛཛ། ཞེས་གསུངས། འཆད་
ཀ་བས། ལེ་ལན་ཐམས་ཅད་གཅིག་ལ་གདའ། །ཀུན་ལ་བཀའ་དྲིན་ཆེ་བར་བསྒོམ། །ཞེས་དང་།
གཏོང་ལེན་གཉིས་པོ་སྤེལ་མར་སྦྱང་། །དེ་གཉིས་རླུང་ལ་བསྐྱོན་པར་བྱ། །ཞེས་སོགས་གསུངས་
སོ། །དེ་དག་གི་བསླབ་བྱ་རྒྱས་པ་ནི་རྒྱལ་སྲས་ལམ་བཟང་ལས་ཤེས་པར་བྱ་ཞིང་། འདིར་
ཕ་རོལ་ཏུ་ཕྱིན་པ་དྲུག་ཙམ་མདོར་བསྡུས་སུ་བརྗོད་ན། །
དང་པོ་སྦྱིན་པ་ལ་བསླབ་པ་ནི། བྱང་ཆུབ་ཆེན་པོ་རྫོགས་པའི་སངས་རྒྱས་ཀྱི་གོ་འཕང་
འཐོབ་པར་འདོད་པས། སྟོན་པའི་སྐྱེས་རབས་ལས་གསུངས་པ་ལྟར། ལུས་རིལ་པོའམ།

མགོ་དང་ཡན་ལག་སོགས་ཀྱང་གཞན་དོན་དུ་གྲངས་མེད་པར་གཏོང་དགོས་ན། ཕྱི་རོལ་གྱི་
ནོར་ལོངས་སྤྱོད། བུ་དང་ཆུང་མ་སོགས་ཀྱི་དངོས་པོ་རྣམས་གཞན་ལ་གཏོང་དགོས་པ་སྨོས་ཅི་
དགོས། དེའི་ཕྱིར་སྦྱིན་པའི་ཉམས་ལེན་ལ་སློབ་དགོས་ལ། དེའང་ཚེ་འདིར་ཟས་ནོར་སོགས་
ལན་འོང་དུ་རེ་བ་དང་། ཕྱི་མར་རྣམ་སྨིན་ལོངས་སྤྱོད་ཆེན་པོར་འབྱུང་བ་དོན་དུ་གཉེར་བ་སོགས་
རང་དོན་ལ་མི་རེ་བའི་སྒོ་ནས་སྦྱིན་པ་རྣམ་པ་གསུམ་པོ་དགེ་རྩ་འབྲས་བུ་དང་བཅས་པ་གཏོང་
སེམས་ཁྱད་པར་ཅན་གྱིས་ཟིན་པས་གཞན་ལ་གཏོང་བ་ནི་རྒྱལ་སྲས་རྣམས་ཀྱིས་སྦྱིན་པའི་ཕར་
ཕྱིན་ལ་སློབ་ཚུལ་ཡིན་ཏེ། འཇུག་པ་ལས། གཏོང་བ་སྦྱིན་པའི་ཕ་རོལ་ཕྱིན། །ཞེས་
དང་། སྤྱོད་འཇུག་ལས། བདོག་པ་ཐམས་ཅད་འབྲས་བཅས་ཏེ། །སྐྱེ་བོ་ཀུན་ལ་གཏོང་
སེམས་ཀྱིས། །སྦྱིན་པའི་ཕ་རོལ་ཕྱིན་གསུངས་ཏེ། །ཞེས་པ་ལྟར། གཏོང་བའི་བསམ་
པ་དགེ་བ་དང་། དེས་ཀུན་ནས་བསླངས་པའི་ལུས་ངག་གི་ལས་ནི་སྦྱིན་པའི་ངོ་བོ་ཡིན་ལ། དེའི་ཕྱི་
ནང་གི་དངོས་པོ་ཚུལ་བཞིན་དུ་གཏོང་བ་ཟང་ཟིང་གི་སྦྱིན་པ། མི་དང་། མི་མ་ཡིན་དང་། འབྱུང་
བའི་འཇིགས་པ་ལས་སེམས་ཅན་རྣམས་སྐྱོབ་པ་མི་འཇིགས་པའི་སྦྱིན་པ། དམ་པའི་ཆོས་ཕྱིན་
ཅི་མ་ལོག་པར་སྟོན་པ་དང་། འཇིག་རྟེན་པའི་ལས་ཀྱི་མཐའ་ཁ་ན་མ་ཐོ་བ་མེད་པར་སློབ་ཅིང་
སྟོན་པ་ཆོས་ཀྱི་སྦྱིན་པའོ། །གཏོང་སེམས་བསྐྱེད་ཚུལ་ནི། སྤྱོད་འཇུག་ལས། ལུས་དང་
དེ་བཞིན་ལོངས་སྤྱོད་དང་། །ཞེས་སོགས་ལྟར་རོ། །སྤྱོད་པའི་རྟེན་བྱང་ཆུབ་ཀྱི་སེམས་བསྒོམ་
པ་དང་། བྱང་ཆུབ་ཏུ་སྨོན་ལམ་འདེབས་པ་ནི་གཏོང་བ་ཐམས་ཅད་ཀྱི་རྩ་བ་དང་། མཆོག་
ཡིན་པར་གསུངས་ལ། འདི་ཕར་ཕྱིན་གཞན་ལའང་འདྲའོ། །ཡོངས་སུ་བཟུང་བའི་སྐྱོན་དང་།
བཏང་བའི་ཡོན་ཏན་ནི། ཕར་ཕྱིན་བསྡུས་པ་ལས། བཏང་བས་ཉོན་མོངས་ཡོངས་སུ་འཛིན་མི་
འགྱུར། །འཇུངས་པས་འཕགས་པའི་ལམ་མིན་ཉོན་མོངས་སྐྱེད། །གང་ཞིག་སྦྱིན་པ་དེ་ནི་
ལམ་གྱི་མཆོག །དེ་ལས་གཞན་གྱུར་འཕགས་པས་ལམ་ངན་གསུངས། །ཞེས་སོགས་གསུངས་
ཤིང་། གཞན་ཡང་མང་ངོ༌། །ལན་དང་རྣམ་སྨིན་ལ་མི་རེ་ཞེས་པ་ནི། མདོ་རྒྱན་ལས།
རེ་བ་མེད་པའི་སྦྱིན་པ་དང་། །ཞེས་པའི་དོན་ཏེ། སྦྱིན་པ་ཁྱད་པར་ཅན་བསྒྲུབ་ཚུལ་ལོ། །
གཞན་ཡང་ཇོ་བོས། ལོངས་སྤྱོད་གཡོ་བ་འདི་ལ་སྙིང་པོ་མེད་པས་སྦྱིན་པ་ཡོན་གྱིས་བརྒྱན་པ་
ཐོང་། ཞེས་དང་། སྦྱིན་པའི་མཆོག་མ་ཆགས་པ་ཡིན་གསུངས། དགོན་པ་བས་ཀྱང་།

སྦྱིན་པའི་རྩ་བ་འཛིན་ཆགས་མེད་པ་ལ་ཐུག །ཅེས་དང་། པུ་ཏོ་བས། ཁབ་སྐུད་སོགས་ཕྲ་མོ་
ནས་གཏོང་བ་ལ་བསླབས་པས་གོམས་ནས་གཞུག་དངོས་པོ་ཅི་ལའང་མི་ཆགས་པར་གཏོང་ནུས་
པ་འོང་སྟེ། ཞེས་དང་། རྣ་བ་བཅད་ནས་འཕོངས་ཀྱི་ལྷན་པ་བྱེད་ཟེར་བ་ལྟར། འོ་སྐོལ་
ཡང་ཚུལ་ཁྲིམས་ཀྱི་བརླ་ཤ་ལ་བཅད་ནས་སྦྱིན་པ་མ་གཏོང་། ཞེས་སོགས་དང་། ཤ་ར་བས།
ངས་ནི་ཁྱེད་ལ་གཏོང་བའི་ཕན་ཡོན་མི་རྗོད་ཀྱི། འཛིན་པའི་ཉེས་དམིགས་བརྗོད། ཅེས་གསུངས་
ཏེ། དོན་སྔ་མ་ལྟར་དང་། རང་གི་དགེ་བ་མི་ཉམས་ཤིང་ཚེགས་མེད་དུ་རྙེད་ན་རབ་བྱུང་གིས་
ཀྱང་ཟང་ཟིང་གཏོང་དགོས་པར་གསུངས་སོ། །
གཉིས་པ་ཚུལ་ཁྲིམས་ལ་བསླབ་པ་ནི། ཁས་བླངས་པའི་ཚུལ་ཁྲིམས་རྣམ་པར་དག་པར་
བསྲུང་བ་མེད་པར་ནི་རང་དོན་དུ་མཐོ་རིས་ཙམ་ཡང་མི་འགྲུབ་པར་ངན་འགྲོར་འགྲོ་བ་ཡིན་ན།
གཞན་དོན་དུ་རྫོགས་བྱང་སྒྲུབ་པར་འདོད་པ་གད་མོའི་གནས་ཡིན་ལ། དེའི་ཕྱིར་སྲིད་པའི་
འདུན་པའམ། སྲིད་པ་ལ་ཆགས་ནས་ལྷ་མི་སོགས་མངོན་མཐོའི་རྟེན་དོན་དུ་གཉེར་བ་དང་
ཅུང་ཟད་འདྲེས་པ་མེད་པ་དང༌། གཞན་དོན་དུ་རྫོགས་བྱང་སྒྲུབ་པའི་ཆེད་དུ་དམིགས་པའི་
བློས་ཚུལ་ཁྲིམས་རྣམ་པ་གསུམ་ལེགས་པར་བསྲུང་བ་གལ་ཆེ་སྟེ། རིན་ཆེན་ཕྲེང་བ་ལས།
ཚུལ་ཁྲིམས་གཞན་ཕན་བྱ་བའོ། །ཞེས་དང་། སྤྱོད་འཇུག་ལས། སྤོང་བའི་སེམས་ནི་
ཐོབ་པ་ལ། །ཚུལ་ཁྲིམས་ཕ་རོལ་ཕྱིན་པར་བཤད། །ཅེས་པ་ལྟར། གཞན་གནོད་
གཞིར་བཅས་ལས་ཡིད་ཕྱིར་ལོག་པའི་སྤོང་སེམས་ནི་ཚུལ་ཁྲིམས་ཀྱི་ངོ་བོ་ཡིན་ལ། དེའང་
བཅས་རང་གི་ཁ་ན་མ་ཐོ་བ་མཐའ་དག་གམ། ཅི་རིགས་སྤོང་བའི་སྡོམ་པ་ནི་སྡོམ་པའི་ཚུལ་ཁྲིམས་
དང་། ཕྱིན་དྲུག་སོགས་དགེ་ཆོས་རང་རྒྱུད་ལ་མ་སྐྱེས་པ་སྐྱེད་པ་དང་། སྐྱེས་ཟིན་མི་ཉམས་
ཤིང་གོང་དུ་སྤེལ་བ་ནི་དགེ་བ་ཆོས་སྡུད་ཀྱི་ཚུལ་ཁྲིམས་དང་། སེམས་ཅན་རྣམས་ཀྱི་འདི་ཕྱིའི་དོན་
ཁ་ན་མ་ཐོ་བ་མེད་པ་ཇི་ལྟར་རིགས་པར་སྒྲུབ་པ་ནི་སེམས་ཅན་དོན་བྱེད་ཀྱི་ཚུལ་ཁྲིམས་སོ། །ཚུལ་
ཁྲིམས་ཀྱི་ངོ་བོ་སྤོང་སེམས་སུ་བཞག་པ་ནི་སྡོམ་པའི་ཚུལ་ཁྲིམས་ཀྱི་དབང་དུ་བྱས་ལ། དེའི་
གཙོ་བོ་ནི་རང་བཞིན་གྱིས་ཁ་ན་མ་ཐོ་བ་རྣམས་སྤོང་བ་ཡིན་ལ། དེའི་ནང་ནས་ཀྱང་མི་དགེ་བ་
བཅུ་སྤོང་བ་ཡིན་པས། དེ་དག་ལ་ཀུན་སློང་ཙམ་ཡང་མི་རྒྱུ་བར་ཡང་དག་པར་སྡོམ་པ་དགོས་
སོ། །ཚུལ་ཁྲིམས་ཉམས་པའི་ཉེས་པ་ནི། ཡུམ་ལས། ཚུལ་ཁྲིམས་ངན་པས་ནི་རང་གི་

དོན་ཡང་བྱ་བར་མི་ནུས་ན་གཞན་གྱི་དོན་ལྟ་ཅི་སྨོས། ཚུལ་ཁྲིམས་ངན་པའི་རྣམ་པར་སྨིན་པ་
ནི་སེམས་ཅན་དམྱལ་བའམ། བྱོལ་སོང་གི་སྐྱེ་གནས་སམ། གཤིན་རྗེའི་འཇིག་རྟེན་ཡིན་
ཏེ། ཞེས་སོགས་དང་། ཕར་བསྡུས་ལས། ཚུལ་ཁྲིམས་ཉམས་པས་རང་དོན་མི་ནུས་ན། །གཞན་
དོན་ཚུལ་ལ་མཐུ་ཡོད་ག་ལས་འོང་། །ཞེས་སོགས་མང་ལ། བསྲུངས་པའི་ཕན་ཡོན་ནི། བཤེས་
སྤྲིངས་ལས། ཁྲིམས་ནི་རྒྱུ་དང་མི་རྒྱུའི་ས་བཞིན་དུ། །ཡོན་ཏན་ཀུན་གྱི་གཞི་རྟེན་ལགས་
པར་གསུངས། །ཞེས་གསུངས་ལ། གཞན་ཡང་ཤིན་ཏུ་མང་ངོ༌། །སྲིད་པའི་འདུན་པ་
མེད་པ་ནི། རྒྱན་ལས། ཡང་སྲིད་མི་འདོད་ཚུལ་ཁྲིམས་དང་། །ཞེས་པའི་དོན་ཏེ། ཐར་པ་དང་
ཐམས་ཅད་མཁྱེན་པའི་རྒྱུར་འགྱུར་བའི་ཚུལ་ཁྲིམས་ཁྱད་པར་ཅན་བསྒྲུབ་ཚུལ་ལོ། །གཞན་ཡང་ཇོ་
བོས། ཚེ་འདིར་མཛེས་ཤིང་ཕྱི་མར་བདེ་བས་རྟག་ཏུ་ཚུལ་ཁྲིམས་རྣམ་དག་བསྲུང་། །ཞེས་
དང༌། ཡོན་ཏན་མ་ལུས་འབྱུང་བའི་གཞི། །སྤང་བླང་དོན་གཉེར་ཚུལ་ཁྲིམས་བསྲུང་། །ཞེས་དང་།
ཚུལ་ཁྲིམས་ཀྱི་མཆོག་སེམས་ཞི་བ་ཡིན་གསུངས། དགོན་པ་བས་ཀྱང་། ཚུལ་ཁྲིམས་ཀྱི་
རྩ་བ་གྲོགས་བཟང་པོ་བསྟེན་པ་ལ་ཐུག །ཅེས་དང་། པུ་ཏོ་བས། ཡོན་ཏན་ཐམས་ཅད་
ཀྱི་གཞི་མ་སྡོམ་པའི་ཚུལ་ཁྲིམས་དང་དམ་ཚིག་ཡིན་པས་དེ་དག་དང་མི་ལྡན་ཞིང་མ་དག་ན་ཡོན་
ཏན་དང་དངོས་གྲུབ་ཐམས་ཅད་ཀྱི་བར་ཆད་དུ་འགྲོ། ཞེས་དང་། ཚུལ་ཁྲིམས་དག་པར་
བྱེད་པ་ལ་དུས་གསུམ་གྱི་འདོད་པ་ལ་མ་ཆགས་པར་དགོས། ཞེས་དང་། ཁ་རག་པས།
དལ་འབྱོར་མི་ལུས་ཐོབ་པའི་རྒྱུ། །ཚུལ་ཁྲིམས་བསླབ་པ་རིན་པོ་ཆེ། །རང་གི་རྒྱུད་ལ་ཐུབ་
ཚོད་ཀྱིས།
།དྲི་མེད་གཙང་མ་སྲུངས་ཤིག་ཨང་། །ཞེས་དང་། བྱ་ཡུལ་བས། ཐར་
པ་དང་ཐམས་ཅད་མཁྱེན་པའི་ལམ་གྱི་གཞི་རྟེན་ཡིན་པས་ཚུལ་ཁྲིམས་རྣམ་དག་བསྲུང་། ཞེས་
དང༌། ཁམས་ལུང་པས། མུ་གེ་བྱུང་ཙ་ན་ཐམས་ཅད་ནས་ཀྱི་སྟེང་དུ་འོང་། དེ་བཞིན་དུ་
ཐམས་ཅད་ཚུལ་ཁྲིམས་ཀྱི་སྟེང་དུ་ཀོར་ཀོར་འོང་བས་འདི་ལ་འབུངས་ཤིག །ཚུལ་ཁྲིམས་དག་
པའང་ལས་འབྲས་མ་བསམས་པར་མི་འོང་བས། དེས་ན་འདི་སེམས་པ་མན་ངག་ཡིན། ཞེས་
དང༌། ཤ་ར་བས། སྤྱིར་ཡག་ཉེས་ཅི་བྱུང་ཡང་ཆོས་ལ་བརྟེན་པ། དེའི་ནང་ནས་འདུལ་བ་
ནས་ཇི་ལྟར་འབྱུང་བ་ལ་བརྟེན་ན་ལྡབ་ཀྱང་མི་དགོས། ཞེ་གཙང་བ། བརྟག་ཐུབ་པ། ཉམས་
དགའ་བ། མཐའ་བཟང་བ་ཡིན་གསུངས། ལུང་དེ་དག་གིས་ཚུལ་ཁྲིམས་ཡོན་ཏན་ཐམས་ཅད་

ཀྱི་རྩ་བ་ཡིན་པ་དང་། ཚུལ་ཁྲིམས་དག་པ་འོང་བའི་ཆེད་དུ་གྲོགས་བཟང་པོ་བསྟེན་པ། འདོད་
པ་སྤོང་བ། ལས་འབྲས་བསམ་པ། འདུལ་བ་ལྟར་སྤང་བླང་ཕྲ་ཞིབ་དགོས་པ་སོགས་བསྟན་ཏོ། །
གསུམ་པ་བཟོད་པ་ལ་བསླབ་པ་ནི། དཀའ་ཐུབ་ཐམས་ཅད་ཀྱི་མཆོག་བཟོད་པ་
བསྒོམ་པ་ཡིན་པས། དགེ་བའི་ལོངས་སྤྱོད་རྒྱ་ཆེན་པོ་ལ་སྤྱོད་པར་འདོད་པའི་རྒྱལ་བའི་སྲས་
པོ་རྣམས་ལ་སྡུག་བསྔལ་དང་། དགྲ་སོགས་གནོད་པར་བྱེད་པ་གང་བྱུང་བ་དེ་ཐམས་ཅད་ནི་
རྙེད་པར་དཀའ་བའི་ཡིད་བཞིན་གྱི་ནོར་བུ་རིན་པོ་ཆེ་རིན་ཐང་ཆེན་པོའི་གཏེར་ཟད་མི་ཤེས་པ་
ཁྱིམ་ནས་རྡོལ་བ་དང་མཚུངས་ལ། དེའི་ཕྱིར་གནོད་བྱེད་ཀུན་ལ་ཞེ་འགྲས་པའམ། ཁོང་
ཁྲོ་བའི་བསམ་པ་ཅུང་ཟད་ཀྱང་མེད་པའི་སྒོ་ནས་བཟོད་པ་རྣམ་པ་གསུམ་སྒོམ་པར་བྱེད་པ་གལ་ཆེ་
སྟེ། མདོ་སྡེ་རྒྱན་ལས། མི་མཇེད་ཇི་མི་སྙམ་ཤེས་དང་། །ཞེས་དང༌། རིན་ཆེན་
ཕྲེང་བ་ལས། བཟོད་པ་ཁྲོ་བ་སྤངས་པའོ། །ཞེས་པ་ལྟར། གནོད་བྱེད་ལ་ཇི་མི་སྙམ་པ་
དང༌། སྡུག་བསྔལ་བྱུང་བ་དང་དུ་ལེན་པ་དང་། ཆོས་ལ་ངེས་པར་སེམས་པ་ལ་མོས་པ་ཤིན་ཏུ་
གནས་པ་ནི་བཟོད་པའི་ངོ་བོ་ཡིན་ལ། དེའང་གནོད་བྱེད་ལ་སེམས་མི་འཁྲུགས་པ་ནི་གནོད་
བྱེད་ལ་ཇི་མི་སྙམ་པའི་བཟོད་པ། སྡུག་བསྔལ་བྱུང་བ་ན་དེས་སེམས་མི་འཁྲུགས་ཤིང་མི་ཞུམ་
པ་ནི་སྡུག་བསྔལ་དང་དུ་ལེན་པའི་བཟོད་པ། དཀོན་མཆོག་གི་ཡོན་ཏན་དང་། བདག་མེད་
པའི་དོན་སོགས་ཇི་ལྟར་ཡིན་པ་ལ་ངེས་པ་རྙེད་ནས་མི་མཐུན་པ་མེད་པར་ཡང་ཡང་སེམས་པ་ནི་
ཆོས་ལ་ངེས་སེམས་ཀྱི་བཟོད་པའོ། །ཁྲོ་བའི་སྐྱོན་ལ། མ་མཐོང་བའི་ཉེས་པ་ནི། བྱང་
ཆུབ་སེམས་དཔའི་སྡེ་སྣོད་ལས། ཁོང་ཁྲོ་བ་ཞེས་བྱ་བ་ནི་བསྐལ་པ་བརྒྱ་སྟོང་དུ་བསགས་པའི་
དགེ་བའི་རྩ་བ་འཇོམས་པའོ།
།ཞེས་དང་། སྤྱོད་འཇུག་ལས་ཀྱང་། བསྐལ་པ་སྟོང་དུ་
བསགས་པ་ཡི། །ཞེས་སོགས་གསུངས། མཐོང་ཆོས་ཀྱི་ཉེས་པའང་། དེ་ཉིད་ལས།
ཞེ་སྡང་ཟུག་རྔུའི་སེམས་འཆང་ན། །ཡིད་ནི་ཞི་བ་ཉམས་མི་མྱོང་། །ཞེས་སོགས་ལྟར། ཚེ་
འདིར་ཡིད་ཉེར་ཞི་མི་མྱོང་བ་སོགས་སོ། །བཟོད་པའི་ཕན་ཡོན་ཡང་། སྔ་མ་ལས། གང་
ཞིག་བསྒྲིམས་ཏེ་ཁྲོ་འཇོམས་པ། །དེ་ནི་འདི་དང་གཞན་དུ་བདེ། །ཞེས་པ་ལྟར། འདི་
ཕྱི་ཀུན་ཏུ་བདེ་ཞིང་ངན་འགྲོར་མི་འགྲོ་བ་དང༌། མཐོ་རིས་དང་ཐར་པ་ཐོབ་པ་སོགས་གནས་
སྐབས་དང་མཐར་ཐུག་གི་ཕན་ཡོན་མང་ངོ༌། །རིན་པོ་ཆེའི་གཏེར་རྙེད་པ་ལྟར་དགའ་བར་བྱ་

རིགས་པ་ནི། སྤྱོད་འཇུག་ལས། འདི་ལྟར་ཕར་གནོད་མ་བྱས་ན། །འགའ་ཡང་གནོད་
པ་མི་བྱེད་དོ། །དེ་བས་ངལ་བས་མ་བསྒྲུབས་པའི། །ཁྱིམ་དུ་གཏེར་ནི་འབྱུང་བ་ལྟར། །ཞེས་
སོགས་ལྟར་ཤེས་པར་བྱའོ། །ཀུན་ལ་ཞེ་འགྲས་མེད་ཅེས་པ་ནི། རྒྱན་ལས། ཐམས་
ཅད་ལ་ནི་བཟོད་པ་དང་། །ཞེས་པའི་དོན་ཏེ། གནོད་བྱེད་དང་སྡུག་བསྔལ་སོགས་ཐམས་
ཅད་ལ་བཟོད་པའི་བཟོད་པ་ཁྱད་པར་ཅན་བསྒྲུབ་ཚུལ་ལོ། །གཞན་ཡང་ཇོ་བོས། སྙིགས་
མའི་དུས་ན་ཞེ་སྡང་བདོ་བས་ཁྲོ་མེད་བཟོད་པའི་གོ་ཆ་གྱོན། །ཞེས་དང་། བཟོད་པའི་
མཆོག་དམན་ཆ་འཛིན་པ་ཡིན་གསུངས། ཞུས་ལན་དུའང་། ཇོ་བོ། གནོད་པ་སྐྱེལ་ན་
ཅི་ཙུག་བྱ། །འབྲོམ། ལན་དུ་ཁྲོ་གཏུམ་ཟློག་མ་བྱེད། །ཇོ་བོ། གསོད་པ་བྱུང་ན་ཅི་
ཙུག་བྱ། །འབྲོམ། སྲོག་ལན་ཡིན་པར་ཤེས་པར་བྱ། ཞེས་གསུངས། དགོན་པ་
བས་ཀྱང་། བཟོད་པའི་རྩ་བ་དམན་ཆ་འཛིན་པ་ལ་ཐུག་གསུངས། སྤྱན་སྔ་བས། བཟོད་
པ་མེད་ན་ཚུར་གནོད་པ་བྱེད་པ་ལ་ཕར་ལན་བྱེད་དུ་འགྲོ། དེ་བྱས་ཙ་ན་གནོད་པ་ལས་ལོག་པ་
མེད། དེ་ཙ་ན་ཕན་འདོགས་པ་མེད། དེས་ན་ཆོས་མགོ་འདོན་པ་ལ་བཟོད་པ་དགོས་གསུངས།
པུ་ཏོ་བས། གནོད་པ་བག་ཙམ་བྱུང་ན་བཟོད་པ་མི་སྒོམ་པར་འདིས་བསྟན་པ་རྩ་བ་ནས་བཤིག་
ཟེར་བྲུབ་བྱེད། དེས་སྡོམ་པ་གཏོང་བ་ཡིན་པས་བསྟན་པ་རྩ་བ་ནས་དེས་བཤིག་པ་ཡིན། སྤྱིའི་
བསྟན་པ་འོ་ཅག་ལ་མེད། རང་གི་སྡོམ་པ་ཤོར་ན་སྒོས་ནུབ་ཡིན་གསུངས། ཁ་རག་པས། དགེ་
རྩ་རྩད་ནས་འཇོམས་པར་བྱེད་པ་ཞེ་སྡང་ཡིན་པས་ཞེ་སྡང་ལ་སྐྱོན་དུ་མི་བལྟ་ན་གོལ། ཞེས་
དང༌། འཆད་ཀ་བས། གཞུང་བཟང་པོ་མ་བསྟེན། འཕྲང་མ་སྒུགས། ཞེས་གཞན་
གནོད་ལ་འཁོན་དུ་འཛིན་པ་དང་། གནོད་ལན་འཁྱོལ་བའི་འཕྲང་བྱུང་དུས་གནོད་པ་བྱེད་པ་
སྤང་དགོས་པར་གསུངས་སོ། །་
བཞི་པ་བརྩོན་འགྲུས་ལ་བསླབ་པ་ནི། རང་གཅིག་པུའི་དོན་འབའ་ཞིག་གམ། ཁོ་ནའི་
ཕྱིར་ཞི་བདེ་ཙམ་སྒྲུབ་པར་འདོད་པའི་ཉན་ཐོས་དང་རང་རྒྱལ་ཡང་ལམ་ལ་སློབ་པའི་ཚེ་མགོ་འམ།
གོས་ལ་མེ་ཤོར་བ་ན་མྱུར་བར་དེ་ཟློག་པ་ལ་འཇུག་པ་ལྟར་གྱི་བརྩོན་འགྲུས་ཤུགས་དྲག་རྩོམ་པར་
བྱེད་པ་མཐོང་ན། འགྲོ་བ་ཀུན་གྱི་དོན་དུ་བྱང་ཆུབ་མཆོག་ཏུ་སེམས་བསྐྱེད་ནས་རྒྱལ་སྲས་ཀྱི་
སྤྱོད་པ་རླབས་པོ་ཆེ་བྱ་དཀའ་བ་དུ་མ་ལ་སློབ་པ་ན། ཡོན་ཏན་ཐམས་ཅད་འབྱུང་བའི་གནས་
14

ཀྱི་བརྩོན་འགྲུས་རྒྱ་ཆེན་པོ་རྩོམ་དགོས་པ་ལྟ་ཅི་སྨོས་པ། དེའི་ཕྱིར་ན་རྫོགས་བྱང་སྒྲུབ་པའི་
དོན་དུ་བརྩོན་འགྲུས་རྣམ་པ་གསུམ་ལ་སློབ་པ་གལ་ཆེ་སྟེ། རིན་ཆེན་ཕྲེང་བ་ལས། བརྩོན་
འགྲུས་དགེ་ལ་སྤྲོ་བ་ཉིད། །ཅེས་དང་། སྤྱོད་འཇུག་ལས་ཀྱང་། བརྩོན་གང་དགེ་ལ་སྤྲོ་
བའོ། །ཞེས་པ་ལྟར། དམིགས་པ་དགེ་བ་ལ་དམིགས་ནས་རྣམ་པ་མངོན་པར་སྤྲོ་བ་ནི་བརྩོན་
འགྲུས་ཀྱི་ངོ་བོ་ཡིན་ལ། དེའང་བྱང་སེམས་རྣམས་བརྩོན་འགྲུས་རྩོམ་པ་ལ་འཇུག་པ་ན་སྤྲོ་བ་
སྔོན་དུ་འགྲོ་བའི་སྒོ་ནས་སྙིང་སྟོབས་ཀྱི་གོ་ཆ་ཆེན་པོ་གྱོན་པར་བྱེད་པ་ནི་གོ་ཆའི་བརྩོན་འགྲུས།
ཕྱིན་དྲུག་སོགས་དགེ་བ་ཡང་དག་པར་བསྒྲུབ་པར་བྱ་བའི་ཕྱིར་དེ་ལ་སྦྱོར་བ་ནི་དགེ་བ་ཆོས་སྡུད་
ཀྱི་བརྩོན་འགྲུས། སེམས་ཅན་གྱི་དོན་སེམས་ཀྱིས་ཁ་ན་མ་ཐོ་བ་མེད་པར་བསྒྲུབ་པ་ལ་ཇི་ལྟར་
རིགས་པར་འཇུག་པ་ནི་སེམས་ཅན་དོན་བྱེད་ཀྱི་བརྩོན་འགྲུས་སོ། །མདོ་རྒྱན་དང་ཀུན་བཏུས་
ལས་བརྩོན་འགྲུས་ཀྱི་དབྱེ་བ་ལྔར་བཤད་དོ། །བརྩོན་འགྲུས་མ་བརྩམས་པའི་ཉེས་པ་ནི། དྲན་པ་
ཉེར་བཞག་ལས། ཉོན་མོངས་རྣམས་ཀྱི་གཞི་གཅིག་ནི། །ལེ་ལོ་ཡིན་ཏེ་གང་ལ་ཡོད། །གང་ལ་
ལེ་ལོ་གཅིག་ཡོད་པ། །དེ་ལ་ཆོས་ཀུན་མེད་པ་ཡིན། །ཞེས་པ་ལྟར་བརྩོན་འགྲུས་མེད་ན་ལེ་
ལོའི་དབང་དུ་སོང་ནས་དཀར་ཆོས་ཀྱིས་ཕོངས་པས་འདི་ཕྱིའི་དོན་ཐམས་ཅད་ལས་ཉམས་པར་
འགྱུར་རོ། །བརྩོན་འགྲུས་ཀྱི་ཕན་ཡོན་ནི། མདོ་རྒྱན་ལས། དགེ་བའི་ཚོགས་ཀྱི་ནང་
ན་བརྩོན་འགྲུས་མཆོག །དེ་ལྟར་དེ་ལ་བརྟེན་ནས་དེ་རྗེས་ཐོབ། །ཅེས་སོགས་མང་དུ་གསུངས་
ལ། འཇུག་པ་ལས་ཀྱང་། ཡོན་ཏན་མ་ལུས་བརྩོན་འགྲུས་རྗེས་འགྲོ་ཞིང་། །ཞེས་སོགས་
དང༌། སྤྱོད་འཇུག་ལས། འདི་ལྟར་བརྩོན་ལ་བྱང་ཆུབ་ནས། །ཞེས་སོགས་མང་ངོ༌། །རང་
དོན་ཙམ་སྒྲུབ་པའི་ཉན་རང་རྣམས་ཀྱིས་ཀྱང་བརྩོན་འགྲུས་ཤུགས་དྲག་རྩོམ་དགོས་ན། བྱང་
སེམས་རྣམས་ཀྱིས་དེ་བས་བརྒྱ་འགྱུར་གྱི་བརྩོན་འགྲུས་རྩོམ་རིགས་པ་ནི། མདོ་རྒྱན་ལས།
མགོ་ལ་སེམས་ཅན་ཁུར་ཆེན་འཁྱེར་བ་ཡི། །སེམས་དཔའ་མཆོག་དེ་དལ་གྱིས་འགྲོ་མི་མཛེས། །
བདག་གཞན་སྣ་ཚོགས་འཆིང་བས་རབ་བཅིངས་པས། །བརྩོན་པ་བརྒྱ་འགྱུར་དུ་ནི་བྱ་བར་
རིགས། །ཞེས་སོ། །ཡོན་ཏན་འབྱུང་གནས་ཞེས་པ་ནི། རྒྱན་ལས། ཡོན་ཏན་ཀུན་
འབྱུང་བརྩོན་འགྲུས་དང་། །ཞེས་པའི་དོན་ཏེ། འཇིག་རྟེན་དང་འཇིག་རྟེན་ལས་འདས་
པའི་ཡོན་ཏན་ཀུན་འབྱུང་བའི་བརྩོན་འགྲུས་ཁྱད་པར་ཅན་བསྒྲུབ་ཚུལ་ལོ། །གཞན་ཡང་ཇོ་བོས།

ལེ་ལོའི་དབང་གིས་ད་དུང་ལུས་པས་སྒྲུབ་པའི་བརྩོན་འགྲུས་མེ་ལྟར་སྦྱོར། །ཞེས་དང་། དཔའ་
བོ་རྣམས་ལ་དགྲས་མི་ཚུགས། །བརྩོན་འགྲུས་ཅན་ལ་བར་ཆད་རྡུགས། །ཞེས་དང་། བརྩོན་
འགྲུས་ཀྱི་མཆོག་བྱ་བ་ཐོངས་པ་ཡིན། ཞེས་གསུངས། དགོན་པ་བས་ཀྱང་། བརྩོན་
འགྲུས་ཀྱི་རྩ་བ་འཆི་བ་བསྒོམ་པ་ལ་ཐུགས་ཞེས་དང་། པུ་ཏོ་བས། འོ་སྐོལ་སོ་སོ་སྐྱེ་བོས་
སངས་རྒྱས་སྒྲུབ་པ་ལ་སངས་རྒྱས་མ་ཐོབ་ཀྱི་བར་དུ་བརྩོན་འགྲུས་ཡུན་རིང་བ། བརྩོན་འགྲུས་
དར་དྲག་པ། བརྩོན་འགྲུས་བར་མ་ཆད་པ་ཞིག་གིས་སྒྲུབ་དགོས། ཞེས་དང་། མི་རྟག་
པ་རྒྱུད་ལ་སྐྱེས་ན་དང་པོ་གོ་ཆའི་བརྩོན་འགྲུས་རྩོམ་པའི་རྒྱུ་བྱེད་པ་སོགས་ཀྱང་གསུངས། ཁ་
རག་པས། བརྩོན་འགྲུས་མེད་པ་ལ་ཡོན་ཏན་གྱི་རྣམ་པ་གང་ཡང་མི་འབྱུང་བས། འཆི་བ་མི་
རྟག་པ་བསྒོམས་ལ་ལེ་ལོ་སྤོངས། ཞེས་གསུངས། ལུང་འདི་དག་གིས་བརྩོན་འགྲུས་རྩོམ་
དགོས་པ་དང་། དེ་ལ་ཚེ་འདིའི་བྱ་བ་བློས་ཐོང་དགོས་པ་དང་། དེ་ལ་འཆི་བ་དྲན་དགོས་པ་
སོགས་མགྲིན་གཅིག་ཏུ་གསུངས་སོ། །
ལྔ་པ་བསམ་གཏན་ལ་བསླབ་པ་ནི། དགེ་བའི་དམིགས་པ་ལ་སེམས་རྩེ་གཅིག་ཏུ་
གནས་པའི་ཞི་གནས་རབ་ཏུ་གྱུར་པ་མཚན་ཉིད་དང་ལྡན་པ་ལ་བརྟེན་པའི་སྟོང་ཉིད་རྟོགས་པའི་
ལྷག་མཐོང་གིས་འཁོར་བའི་རྩ་བར་གྱུར་པའི་མ་རིག་པ་སོགས་ཉོན་མོངས་པ་རྣམས་དྲུང་ནས་
འབྱིན་པའི་ཚུལ་གྱིས་རྣམ་པར་འཇོམས་པར་ཤེས་པར་བྱས་ནས། ཞི་གནས་ཤས་ཆེ་བ་གཟུགས་
མེད་བཞི་ལྟ་བུའི་འཇིག་རྟེན་པའི་སྙོམས་འཇུག་ལས་ཡང་དག་པར་འདས་པ་སྲིད་མཐའ་འགོག་
པའི་ལྷག་མཐོང་དང་། ཞི་མཐའ་འགོག་པའི་སྙིང་རྗེ་ཆེན་པོ་སོགས་གྲོགས་ཁྱད་པར་ཅན་དང་
ལྡན་པས་བསམ་གཏན་སྒོམ་པ་སོགས་བསམ་གཏན་རྣམ་པ་གསུམ་གྱིས་བསྡུས་པ་མཐའ་དག་ལ་
སློབ་པ་གལ་ཆེ་སྟེ། མདོ་རྒྱན་ལས། སེམས་ནི་ནང་དུ་གནས་པ་དང་། །ཞེས་དང་།
འཇུག་པ་ལས། བསམ་གཏན་སྡུད་པའི་མཚན་ཉིད་ཅན། །ཞེས་པ་ལྟར། དམིགས་པ་
ལས་གཞན་དུ་མི་གཡེང་བར་གནས་པའི་དགེ་སེམས་རྩེ་གཅིག་པ་ནི་བསམ་གཏན་གྱི་ངོ་བོ་ཡིན་
ལ། དེའང་གང་ལ་མཉམ་པར་གཞག་ན། ལུས་ཤིན་སྦྱངས་སྐྱེད་པའི་བསམ་གཏན་ནི་མཐོང་
ཆོས་བདེར་གནས་ཀྱི་བསམ་གཏན། མངོན་ཤེས་རྣམ་ཐར་སོགས་ཐུན་མོང་བའི་ཡོན་ཏན་སྒྲུབ་
པའི་བསམ་གཏན་ནི་ཡོན་ཏན་མངོན་པར་སྒྲུབ་པའི་བསམ་གཏན། སེམས་ཅན་གྱི་དོན་ཁ་ན་མ་ཐོ་
76

བ་མེད་པ་ཇི་ལྟར་རིགས་པ་བསམ་གཏན་གྱི་མཐུས་སྒྲུབ་པ་ནི་སེམས་ཅན་དོན་བྱེད་ཀྱི་བསམ་
གཏན་ཏེ། འདི་གསུམ་བྱེད་ལས་ཀྱི་སྒོ་ནས་དབྱེ་བ་ཡིན་ལ། དབྱེ་སྒོ་གཞན་ཡང་ཡོད་དོ། །
བསམ་གཏན་མ་བསྒོམས་པའི་ཉེས་པ་ནི། སྤྱོད་འཇུག་ལས། སེམས་ནི་རྣམ་པར་གཡེང་
བའི་མི། །ཉོན་མོངས་མཆེ་བའི་ཕྲག་ན་གནས། །ཞེས་དང་། སེམས་ཀྱི་གླང་པོ་ཡན་
བཏང་བས། །ཞེས་སོགས་གསུངས་ལ། བཤེས་སྤྲིངས་ལས། བསམ་གཏན་མེད་པར་
ཡང་ནི་ཤེས་རབ་མེད། །ཅེས་བསམ་གཏན་དང་མི་ལྡན་ན་བདག་མེད་རྟོགས་པའི་ལྷག་མཐོང་
མི་སྐྱེ་ཞིང་། དེ་མེད་ན་བྱང་ཆུབ་གསུམ་གང་ཡང་མེད་པར་གསུངས་སོ། །བསམ་གཏན་བསྒོམས་
པའི་ཕན་ཡོན་ནི། བསླབ་བཏུས་ལས། མཉམ་གཞག་ཡང་དག་ཇི་བཞིན་དུ། །ཤེས་
པར་འགྱུར་ཞེས་ཐུབ་པས་གསུངས། །ཞེས་དང་། སྤྱོད་འཇུག་ལས། ཞི་གནས་རབ་ཏུ་
ལྡན་པའི་ལྷག་མཐོང་གིས། །ཉོན་མོངས་རྣམ་པར་འཇོམས་པར་ཤེས་བྱས་ནས། །ཐོག་
མར་ཞི་གནས་བཙལ་བྱ། ཞེས་སེམས་མཉམ་པར་གཞག་པའི་བསམ་གཏན་ལ་བརྟེན་ནས་
གནས་ལུགས་ཡང་དག་པར་མཐོང་བའི་ལྷག་མཐོང་སྐྱེ་ཞིང་། དེས་ཉོན་མོངས་སྤོང་བར་
གསུངས་ཏེ། འདིས་ཞི་ལྷག་གཉིས་ཀྱི་གོ་རིམ་དང་ཕན་ཡོན་བསྟན་ཏོ། །གཟུགས་མེད་
བཞི་ལས་འདས་ཞེས་པ་ནི། རྒྱན་ལས། དེ་བཞིན་བསམ་གཏན་གཟུགས་མེད་མིན། །ཞེས་
པའི་དོན་ཏེ། བྱང་སེམས་རྣམས་ཀྱིས་ཡོན་ཏན་སྒྲུབ་པའི་རྟེན་གྱི་གཙོ་བོ་ནི་སྤྱིར་བསམ་གཏན་
གྱི་སས་བསྡུས་པའི་ཏིང་ངེ་འཛིན་དང་། ཁྱད་པར་གནས་ཆ་དང་གསལ་ཆ་མཉམ་པའི་བསམ་
གཏན་བཞི་པའི་ཏིང་ངེ་འཛིན་སྒྲུབ་སྟེ། ཏིང་ངེ་འཛིན་ཁྱད་པར་ཅན་བསྒྲུབ་ཚུལ་ལོ། །གཞན་
ཡང་ཇོ་བོས། ཡེངས་མ་ལམ་དུ་མི་ཚེ་ཟད་པས་ད་ནི་མཉམ་གཞག་བྱ་བར་རན། ཞེས་དང་།
བསམ་གཏན་གྱི་མཆོག་བློ་མ་བཅོས་པ་ཡིན། ཞེས་དང་། དགོན་པ་བས། བསམ་གཏན་
གྱི་རྩ་བ་དབེན་པ་བསྟེན་པ་ལ་ཐུག །ཅེས་དང༌། པུ་ཏོ་བས། མི་གསེབ་ལ་དགའ་ཞིང་བྱ་
བྱེད་མང་བ་ལ་དགེ་སྦྱོར་མི་འོང་། དེའི་ནང་ནས་ཀྱང་བསམ་གཏན་མི་འོང་། ཞེས་དང་། བསམ་
གཏན་སྒོམ་པ་ལ་ཕྱི་རོལ་གྱི་དངོས་པོ་ཐམས་ཅད་ལ་འདོད་ཆུང་ཆོག་ཤེས་དགོས། ཞེས་དང་།
སྡོམ་པ་དམ་ཚིག་མི་ལྡན་ཞིང་རྒྱུད་མ་དག་པས་ཏིང་ངེ་འཛིན་བསྒོམས་ཀྱང་མི་སྐྱེ། ཞེས་གསུངས་
ལ། ཁ་རག་པས། ལས་དང་པོ་པ་ཡི་རྟོགས་པ་ལ། །གསལ་ཆ་ཡོད་དེ་བརྟན་ཆ་མེད། །རྟོག་
77

པའི་རླུང་ལ་མ་བསྐུར་བར། །དྲན་པའི་ཐག་པས་ཆིངས་ཤིག་ཨང་། །ཞེས་གསུངས། ལུང་
འདི་དག་གིས་ཏིང་ངེ་འཛིན་སྒོམ་རིགས་ཤིང་། བློ་མ་བཅོས་པ་དེའི་མཆོག་ཡིན་པ་དང་། དེ་སྒོམ་
པ་ལ་ཞི་གནས་ཀྱི་ཚོགས་བསྟེན་དགོས་པའི་ཕྱིར་དབེན་པ་བསྟེན་ནས་བྱ་བྱེད་སྤང་བ། འདོད་ཆུང་
ཆོག་ཤེས་བསྟེན་པ། ཚུལ་ཁྲིམས་དག་པ་སོགས་དགོས་པ་དང་། དངོས་གཞིའི་སྐབས་དྲན་
ཤེས་བསྟེན་པ་གལ་ཆེ་བར་བསྟན་ཏོ། །
དྲུག་པ་ཤེས་རབ་ལ་བསླབ་པ་ནི། དམིགས་བུ་ལྟ་བུའི་སྟོང་ཉིད་རྟོགས་པའི་ཤེས་རབ་
ཀྱིས་ཟིན་པ་མེད་ན། ལོང་བའི་ཚོགས་ལྟ་བུའི་ཕ་རོལ་ཏུ་ཕྱིན་པ་དང་པོ་ལྔའི་ཉམས་ལེན་ཙམ་
ལ་བསླབས་པས་ནི་རྫོགས་པའི་བྱང་ཆུབ་འཐོབ་པར་མི་ནུས་པ་སྟེ། རྣམ་པ་ཐམས་ཅད་མཁྱེན་
པའི་གྲོང་ཁྱེར་དུ་བགྲོད་མི་ནུས་པས་ན། སྙིང་རྗེ་ཆེན་པོ་དང་བྱང་ཆུབ་ཀྱི་སེམས་སོགས་ཐབས་ཀྱི་
ཆ་རྒྱ་ཆེན་པོ་དང་ལྡན་ཞིང་། གང་བསྒོམ་བྱ། གང་གིས་སྒོམ་པ་པོ། ཚུལ་ཇི་ལྟར་སྒོམ་
པ་སྟེ། འཁོར་གསུམ་པོ་བདེན་གྲུབ་ཏུ་རྣམ་པར་མི་རྟོག་པའི་ཤེས་རབ་བསྒོམ་པ་ནི་ཐམས་ཅད་
མཁྱེན་པ་འཐོབ་བྱེད་ཀྱི་རྒྱུ་མེད་དུ་མི་རུང་བ་ཡིན་ལ། དེས་ན་ཐབས་ཀྱི་ཆ་དང་ལྡན་པའི་སྟོང་
ཉིད་རྟོགས་པའི་ཤེས་རབ་སྒོམ་པ་སོགས་ཤེས་རབ་རྣམ་པ་གསུམ་ལ་སློབ་པ་གལ་ཆེ་སྟེ། མདོ་
རྒྱན་ལས། ཤེས་བྱ་ཡང་དག་རབ་རྣམ་འབྱེད། །ཅེས་དང་། ཀུན་བཏུས་ལས། ཤེས་
རབ་གང་ཞེ་ན། ཆོས་རབ་ཏུ་རྣམ་པར་འབྱེད་པའོ། །ཞེས་དང་། ཇོ་བོས། རྟོག་མེད་
ཚུལ་གྱིས་རྟོགས་པ་ལ། །དོན་དམ་རྟོགས་ཞེས་ཐ་སྙད་གདགས། །ཞེས་པ་ལྟར། བརྟག་
བྱའི་ཆོས་ལ་ཡང་དག་པར་སོ་སོར་རྟོག་པའམ། རྣམ་པར་འབྱེད་ནས་གནས་ལུགས་སྤྲོས་བྲལ་
རྟོགས་པའི་བློ་ནི་ཤེས་རབ་ཀྱི་ངོ་བོ་ཡིན་ལ། དེའང་རིག་པའི་གནས་ལྔ་ལ་མཁས་པའི་ཤེས་
རབ་ནི་ཀུན་རྫོབ་རྟོགས་པའི་ཤེས་རབ། བདག་མེད་པའི་དོན་དོན་སྤྱིའི་སྒོ་ནས་སོ་སོར་དཔྱད་
ཅིང་འཇལ་བའི་ཤེས་རབ་ནི་དཔྱད་ཤེས་དང་། མཐའ་བཞིའི་སྤྲོས་པ་དང་བྲལ་བར་མཉམ་
པར་འཇོག་པ་ནི་འཇོག་ཤེས་ཏེ་དོན་དམ་རྟོགས་པའི་ཤེས་རབ། སེམས་ཅན་རྣམས་ཀྱི་ཕྱིར་
འདི་ཕྱིའི་དོན་ཁ་ན་མ་ཐོ་བ་མེད་པ་བསྒྲུབ་ཚུལ་ཤེས་པ་ནི་སེམས་ཅན་གྱི་དོན་བྱ་ཚུལ་རྟོགས་པའི་
ཤེས་རབ་བོ། །དབྱེ་སྒོ་གཞན་ཡང་ཡོད་དོ། །ཤེས་རབ་མེད་པའི་ཉེས་པ་ནི། སྤྱིར་
ཤེས་རབ་མེད་ན་འདི་ཕྱིའི་ཡོན་ཏན་གང་ཡང་སྒྲུབ་མི་ནུས་ཤིང་། ཁྱད་པར་བདག་མེད་རྟོགས་

པའི་ཤེས་རབ་མེད་ན་སྦྱིན་སོགས་ལྔ་ཡང་མིག་དང་བྲལ་བ་ལྟར་ཡིན་ཏེ། སྡུད་པ་ལས། ཤེས་
རབ་མེད་ན་མིག་མེད་ཕ་རོལ་ཕྱིན་ལྔ་འདི། དམིགས་བུ་མེད་པས་བྱང་ཆུབ་རེག་པར་ནུས་མ་
ཡིན། །ཞེས་གསུངས། ཤེས་རབ་ཀྱི་ཕན་ཡོན་ནི། འདི་ཕྱིའི་ཡོན་ཏན་ཐམས་ཅད་སྒྲུབ་
ནུས་པ་སོགས་སྔ་མའི་ལྡོག་ཕྱོགས་རྣམས་ཡིན་ལ། སྔ་མ་ལས་ཀྱང་། གང་ཚེ་ཤེས་རབ་
ཀྱིས་ནི་ཡོངས་སུ་ཟིན་གྱུར་པ། །དེ་ཚེ་མིག་རྙེད་གྱུར་ཅིང་འདི་ཡི་མིང་འཐོབ་བོ། །ཞེས་གསུངས་
ཤིང་། སྒྲིབ་གཉིས་ཀྱི་གཉེན་པོར་སྟོང་ཉིད་རྟོགས་པའི་ཤེས་རབ་གལ་ཆེ་བར་རྒྱུད་བླ་དང་། སྤྱོད་
འཇུག་ལས་གསུངས་པ་སོགས་གནས་སྐབས་དང་མཐར་ཐུག་གི་ཕན་ཡོན་མང་ངོ་། །ཐབས་
དང་ལྡན་ཞེས་པ་ནི། རྒྱན་ལས། ཤེས་རབ་ཐབས་དང་ལྡན་པ་ལ། །ཞེས་པའི་དོན་ཏེ།
སྟོང་ཉིད་རྐྱང་པས་ནི་ཐེག་ཆེན་གྱི་ལམ་གར་ཡང་མི་ཕྱིན་པས། སྦྱིན་སོགས་ཐབས་ཀྱི་ཆ་ཀུན་ཚང་
བའི་རྣམ་པ་ཐམས་ཅད་ཀྱི་མཆོག་དང་ལྡན་པའི་སྟོང་ཉིད་བསྒོམ་དགོས་པར་བསྟན་ཏེ། ཤེས་
རབ་ཁྱད་པར་ཅན་བསྒྲུབ་ཚུལ་ཡིན་ལ། ཕྱིན་དྲུག་གི་ཡོན་ཏན་བསྒྲུབ་ཚུལ་རྒྱན་ལས་གསུངས་
པ་འདི་དག་ནི་འོད་སྲུང་གིས་ཞུས་པའི་མདོའི་དོན་ནོ། །གཞན་ཡང་ཇོ་བོས། ལོག་ལྟའི་དབང་
གིས་ཡང་དག་དོན་མི་རྟོགས་པས་ཡང་དག་དོན་ལ་གཞིག །ཅེས་དང་། ཐབས་དགོངས་
དབང་གིས་བདག་ཉིད་ཀྱི། །གང་གིས་ཤེས་རབ་རྣམ་བསྒོམས་པ། །དེས་ནི་བྱང་ཆུབ་མྱུར་
དུ་འཐོབ། །ཅེས་དང་། ཤེས་རབ་ཀྱི་མཆོག་གང་ལའང་དེར་འཛིན་མེད་པ་ཡིན། ཞེས་
དང་། ཡང་སྟོང་ཉིད་ལེགས་པར་རྟོགས་ན་དེའི་ཁོངས་སུ་ཕྱིན་དྲུག་གི་ཉམས་ལེན་འདུས་པར་
གསུངས་ལ། པུ་ཏོ་བས་ཀྱང་དེ་ལྟར་གསུངས་ཤིང་། དེའི་ཤེས་བྱེད་དུ། ཤེས་རབ་ཕ་རོལ་ཕྱིན་
ལ་སློབ་པར་བྱེད་རྣམས་ཀྱིས། །ཕ་རོལ་ཕྱིན་པ་ཐམས་ཅད་འདིར་ནི་བསྡུས་པར་གསུངས། །
ཞེས་བསྡུས་པའི་ལུང་འདི་འདྲེན་ནོ། །དགོན་པ་བས། ཤེས་རབ་ཀྱི་རྩ་བ་རང་སེམས་ལ་
བལྟ་བ་ལ་ཐུག །ཅེས་གསུངས་ཏེ། ལུང་འདི་དག་གིས་སྟོང་ཉིད་འཇོག་སྒོམ་གྱིས་བསྒོམ་
དགོས་པར་བསྟན་ཏོ། །གཞན་སྨིན་བྱེད་བསྡུ་བའི་དངོས་པོ་བཞི་ནི། སྦྱིན་པ་དང་། སྙན་
པར་སྨྲ་བ་དང་། དོན་སྤྱོད་པ་དང༌། དོན་མཐུན་པ་རྣམས་ཡིན་ལ། དེའང་སྦྱིན་པས་ནི་
དྲིན་འོག་ཏུ་བཅུག་ནས་ཆོས་ཀྱི་སྣོད་དུ་བྱེད་ལ། སྙན་པར་སྨྲ་བས་ནི་གདམས་ངག་བསྟན་ནས་
དད་པར་བྱེད། དོན་སྤྱོད་པས་སྒྲུབ་པ་ལ་སྦྱོར། དོན་མཐུན་པས་བརྟན་ཞིང་སྨིན་པར་བྱེད་
79

པའོ། །རྒྱས་པར་ནི་གཞན་དུ་བལྟ་བར་བྱ་སྟེ་གོ་སླའོ།། །་
༼༣༽ དོན་དམ་བྱང་ཆུབ་ཀྱི་སེམས་ལ་གཉིས། ཞི་གནས་དང་ལྷག་མཐོང་ངོ༌། །དང་པོ་
ལ་གཉིས། ཇི་ལྟར་བསྒོམ་པའི་ཚུལ་དང༌། ཉམས་ཀྱི་སྐྱེ་ཚུལ་ལོ། །དང་པོ་ལ་བཞི། རྟེན་
མི་གཡོ་བ། ལུས་མི་འགུལ་བ། མིག་གི་རྫི་མ་མི་འཁྲབ་པ། སེམས་གཞན་དུ་མི་གཡེང་
བའོ། །གཉིས་པ་ལ་ལྔ། གཡོ། ཐོབ། གོམས། བརྟན། མཐར་ཕྱིན་པའི་
ཉམས་སོ། ། །གཞན་ཡང་ཉེས་པ་ལྔ་དང་། གཉེན་པོ་འདུ་བྱེད་བརྒྱད། སེམས་གནས་
པའི་ཚུལ་དགུ་ལ་སོགས་པའང་དྲན་པར་བྱའོ།། །། ༼༢༽ གཉིས་པ་ལྷག་མཐོང་ལ་གསུམ།
སྣང་བ་སེམས་སུ་བསྒྲུབ་པ། སེམས་སྣང་སྒྱུ་མར་བསྒྲུབ་པ། སྒྱུ་མ་རང་བཞིན་མེད་པར་
གཏན་ལ་དབབ་པའོ། །དེ་ལྟར་ཞི་ལྷག་གི་དོན་མདོར་བསྡུས་ནི་གོང་ཕར་ཕྱིན་དྲུག་གི་བསླབ་
བྱ་ལས། བསམ་གཏན་དང་ཤེས་རབ་གཉིས་དོན་གཅིག་པས་འདིར་མ་སྨོས་སོ། །འདིར་
དབུ་མའི་ལྟ་བ་བཞེད་ཚུལ་ལ། ཀུན་མཁྱེན་ངག་དབང་ཆོས་ཀྱི་གྲགས་པའི་ཞལ་ནས། དགེ་
ལྡན་པ་དག །བདེན་མེད་དུ་མངོན་པར་ཞེན་པའི་བློ་ངར་ལྷང་ལྷང་རང་དགོས་གསུངས་པར། །
གཟུ་བོའི་བློས་དཔྱད་ན། བསམས་བྱུང་གི་སྐབས་སུ་ཆོས་དེ་དང་དེ་བདེན་མེད་དུ་རྟོགས་པའི་
ཚེ། དེ་ལྟར་རྟོགས་པའི་ཤེས་རབ་དེ་ཐོས་བསམ་གྱི་དབུ་མའི་ལྟ་བ་ཡིན་མོད། དེའི་རྗེས་
སུ་ཤེས་རབ་དེ་དང་འཛིན་སྟངས་ཀྱི་རྣམ་པ་མཐུན་པའི་བདེན་མེད་དུ་མངོན་པར་ཞེན་པའི་བློ་ཞིག་
སྐྱེ། དེ་དབུ་མའི་ལྟ་བ་ཡིན་གསུངས་པ་མི་གནང་བར་ཞུ་སྟེ། དེ་ནི་མཐའ་ཐམས་ཅད་དང་
བྲལ་བའི་དབུ་མའི་ལྟ་བ་མཐར་ཐུག་སྐྱེ་བའི་གེགས་སུ་གྱུར་པའི་མཚན་འཛིན་ཡིན་པའི་ཕྱིར་ཏེ།
ཡུམ་ལས། གཟུགས་སྟོང་ཞེས་བྱ་བར་སྤྱོད་ན་མཚན་མ་ལ་སྤྱོད་དོ། །ཞེས་དང་། མགོན་པོ་
བྱམས་པས། གཟུགས་སོགས་ཕུང་པོ་སྟོང་ཉིད་ལ། །སྤྱོད་པའི་འདུ་ཤེས་མི་མཐུན་ཕྱོགས། །
ཞེས་པ་ལ་སོགས་པ་མ་ཐོས་སམ། བདེན་མེད་དུ་མངོན་པར་ཞེན་པ་ལ་སོགས་པ་མཐའ་གང་
དུ་ཞེན་ཀྱང་དགག་དགོས་ཏེ། སྤྱོད་འཇུག་ལས། འདིར་ནི་སྡུག་བསྔལ་རྒྱུར་གྱུར་པའི། །བདེན་
པར་ཞེན་པ་བཟློག་བྱ་ཞིང་། །ཞེས་དང་། དབུ་མ་བཞི་བརྒྱ་པ་ལས། རྟོག་པས་མཐོང་
བ་འཆིང་བ་སྟེ། །དེ་ནི་འདི་རུ་དགག་པར་བྱ། །ཞེས་དང་། རྩ་ཤེར་ལས། གལ་ཏེ་
སྟོང་མིན་ཅུང་ཟད་ཡོད། །སྟོང་པ་ཅུང་ཟད་ཡོད་པར་འགྱུར། །སྟོང་མིན་ཅུང་ཟད་ཡོད་མིན་

ན། །སྟོང་པ་ཡོད་པ་ག་ལ་འགྱུར། །ཞེས་སོགས་དང་། འཕགས་པ་ལྷས། ཡོད་མིན་
མེད་མིན་ཡོད་མེད་མིན། །གཉིས་ཀའི་བདག་ཉིད་མིན་པའང་མིན། །མཐའ་བཞི་ལས་
གྲོལ་དབུ་མ་པ། །ཞེས་གསུངས་པས་ཡུལ་མཐའ་བཞི་དང་། དེའི་ཡུལ་ཅན་ཡོད་མེད་སོགས་
གང་དུ་ཞེན་པ་ཀུན་དགག་དགོས་པ་དང་། ཡང་དག་སྦྱོར་བའི་རྒྱུད་ལས་ཀྱང་། སྟོང་པ་
བསྒོམ་པར་མི་བྱ་སྟེ། །སྟོང་མིན་བསྒོམ་པར་མི་བྱའོ།། །སྟོང་པ་མི་སྤོང་རྣལ་འབྱོར་པས། །སྟོང་
མིན་ཡོངས་སུ་མི་སྤོང་ངོ༌། །སྟོང་དང་མི་སྟོང་བཟུང་བ་ལས། །རྟོག་པ་ཉུང་མིན་སྐྱེ་བར་
འགྱུར། །ཞེས་དང་། མགོན་པོ་འཇམ་པའི་དབྱངས་ཀྱིས་བླ་མ་ས་སྐྱ་པ་ཆེན་པོ་ལ་གནང་
བའི་མན་ངག་ལས། འཛིན་པ་བྱུང་ན་ལྟ་བ་མིན། །ཞེས་གསུངས་པས་ན་རྒྱལ་བའི་ཡུམ་
ལ་སོགས་པའི་མདོ་དང་། རྒྱུད་སྡེ་རིན་པོ་ཆེ་རྣམས་དང་། དེའི་དགོངས་འགྲེལ་གྱི་བསྟན་བཅོས་
མཐའ་དག་ལས་ཀྱང་མཐའ་ཐམས་ཅད་དང་བྲལ་བའི་ལྟ་བ་འདི་ཉིད་དུས་གསུམ་གྱི་སངས་རྒྱས་
ཀུན་གྱི་གཤེགས་ཤུལ་བགྲོད་པ་གཅིག་པའི་ལམ་མཆོག་ཏུ་སྒྲུབ་པར་མཛད་དོ། །སོ་སོའི་སྐྱེ་
བོའི་གནས་སྐབས་སུ་ཐོས་བསམ་གྱིས་གཏན་ལ་ཕབ་པའི་ལུང་དང་རིགས་པས་གནས་ལུགས་ལ་
དཔྱོད་པ་ཀུན་དང་། སྒོམ་པས་ཉམས་སུ་བླངས་པས་བསྒོམས་བྱུང་གི་ཤེས་རབ་སྐྱེས་ཏེ་མཉམ་
གཞག་ཏུ་མཐའ་གང་དུའང་མ་ཞེན་པའི་ལྟ་བ་ཤས་ཆེ་འང་། རྗེས་ཐོབ་ཀྱི་སྐབས་སོགས་སུ་མཐའ་
སྔ་མ་སྔ་མས་ཁེགས་ཀྱང་མཐའ་ཕྱི་མར་ཞེན་པའི་བློ་སྐྱེས་པ་ན་དེའང་དགག་པར་བྱ་བ་ལས་འོས་
མེད་ཅིང་། སོ་སོ་སྐྱེ་བོའི་གནས་སྐབས་ཕལ་ཆེར་དུ་བློ་སྔ་མ་སྔ་མ་གནོད་བཅས་དང༌། ཕྱི་
མ་ཕྱི་མ་ཐུག་མེད་ཡིན་པ་ལ་འདོད་ལེན་བྱ་སྟེ། སྤྱོད་འཇུག་གི་ཤེས་རབ་ལེའུར། གང་ཚེ་
རྣམ་པར་དཔྱད་པ་ཡི། །རྣམ་དཔྱོད་ཀྱིས་ནི་དཔྱོད་བྱེད་ན། །དེ་ཚེ་རྣམ་དཔྱོད་དེ་ཡང་ནི། །
རྣམ་དཔྱོད་ཕྱིར་ན་ཐུག་པ་མེད། །ཅེས་གསུངས་པའི་ཕྱིར། གནད་དེ་ཉིད་ཐུགས་ལ་བཞག་
ནས། ཀུན་མཁྱེན་བླ་མའི་སྡོམ་གསུམ་ཁ་སྐོང་ལས། སྔ་ཕྱི་གནོད་བཅས་ཐུག་མེད་ཉིད། །
འདོད་ཐོག་ཡིན་ན་གང་གིས་གནོད། །ཅེས་དང་། ཐེག་མཆོག་གནད་ཀྱི་ཟླ་ཟེར་ལས།
གནས་ལུགས་དཔྱོད་པའི་སོ་སྐྱེའི་བློ་གྲོས་ཀྱིས། །མཐའ་བཞིའི་སྤྲོས་པ་ཅིག་ཆར་མི་ཁེགས་
ཀྱང་། །རེས་འཇོག་ཚུལ་གྱིས་བཞི་ཆར་བཀག་ནས་ནི། །ཚུལ་བཞིན་བསྒོམས་པས་མཐོང་
ལམ་སྐྱེས་པའི་ཚེ། །གནས་ལུགས་མཐའ་བཞིའི་སྤྲོས་པས་དབེན་པ་དང་། །རྟོགས་བྱེད་བློ་གཉིས་

གཉིས་སུ་དབྱེར་མེད་པ། །བློ་ཉིད་སྤྲོས་བྲལ་ངང་དུ་ཐིམ་པ་ལ། །ལྟ་བ་ཆོས་དབྱིངས་
མཐོང་བའི་ཐ་སྙད་མཛད། །ཅེས་གསུངས་པ་ཡིན། བདེན་པ་དང་བདེན་མེད་སོགས་མཐའ་
གང་དུ་ཞེན་པ་ཐམས་ཅད་བཀག་ནས་བློས་ཅིར་ཡང་མི་འཛིན་པའི་ལྟ་བ་རྒྱ་བོད་ཀྱི་མཁས་གྲུབ་
ཀུན་དགོངས་པ་མཐུན་པ་འདི་ལ་ཧྭ་ཤང་གི་ལུགས་ཀྱི་ལྟ་བ་ཡིན་ཟེར་བ་ནི་རྒྱལ་བའི་ཡུམ་སོགས་
ལ་སྐུར་པ་བཏབ་ཅིང་། སྲིད་པ་ན་མཚར་ཆེ་བའི་ཧང་གཏམ་འབའ་ཞིག་ཏུ་སྣང་། འོ་ན།
དེ་དང་མི་འདྲ་བའི་ཁྱད་པར་ཅི་ཞེ་ན། རྒྱ་ནག་ཧྭ་ཤང་དང་། དེའི་དོན་གྱི་རྗེས་འབྲང་རྫོགས་
ཆེན་རྡེའུ་མ་ལ་སོགས་པ་དང་། ཕྱིས་ཀྱི་ཕྱག་ཆེན་པར་མིང་བཏགས་པའི་སྒོམ་ཆེན་པ་མང་པོ་
བསམས་བྱུང་གི་སྒོ་ནས་སོ་སོར་རྟོག་པའི་ཤེས་རབ་ཀྱིས་བཙལ་མི་དགོས་པར་རྣམ་ཤེས་ཡུལ་ལ་
ཕྱིར་འཕྲོ་བའི་རྣམ་རྟོག་རགས་པ་བཀག་ནས་རྟོག་པ་ནང་དུ་ཁ་ཚོམ་པའི་ཞི་གནས་ལྟེང་པོ་ཞིག་ལ་
སྒོམ་གྱི་མཆོག་ཏུ་བཟུང་ནས། དེ་ལས་ལྷག་མཐོང་ཡང་འགྲུབ་ཅིང་། ཞི་གནས་དེ་གཅིག་
པུའི་རྒྱུན་བསྐྱངས་པ་ལས་ཐར་པ་དང་ཐམས་ཅད་མཁྱེན་པ་ཐོབ་འགྲོ་བས་ཐབས་སྤྲོས་བཅས་ཀྱི་
ཉམས་ལེན་རྒྱ་ཆེན་པོ་ལ་སློབ་མི་དགོས་ཞེས་ཐབས་ཀྱི་ཆ་ལ་སྐུར་པ་འདེབས་ཤིང་། འགའ་
ཞིག་དངོས་སུ་སྐུར་པ་མི་འདེབས་ཀྱང་དོན་གྱིས་ཐབས་ཀྱི་ཆ་ཀུན་རིམ་གྱིས་འདོར་བ་ལ་བརྩོན་
པར་བྱེད། དེའི་ཕྱིར་ན་སྒོམ་སྙམ་པའི་རྟོག་པ་དང་བྲལ་བས་མི་མནོ། མི་བསམ། ཅིའང་
ཡིད་ལ་མི་བྱེད་པར་སེམས་མ་ཡེངས་ཙམ་གཅིག་པུའི་འཇོག་ཚུལ་ལ་སྦྱངས་པས་སངས་རྒྱ་བ་ཡིན་
ཟེར་ལ། དེ་ནི་ཐེག་པ་ཆེན་པོའི་མདོ་རྒྱུད་བསྟན་བཅོས་ཐམས་ཅད་དང་དངོས་སུ་འགལ་ཞིང་།
ཐབས་ཤེས་ཡ་བྲལ་བས་ཉམས་ལེན་ནོར་བ་ཡིན། འོན་ཀྱང་འདི་ལ་འཇུག་མཁན་ནི་ཤིན་ཏུ་
མང་ཏེ། འཇམ་དབྱངས་ས་པཎ་གྱིས། བླུན་པོ་སྦྱངས་པ་ཆུང་བ་རྣམས། །འདི་འདྲ་
དཔྱོད་པ་བདེན་མོད་ཀྱི། །མཁས་པ་སྦྱངས་པར་རློམས་པ་ཡང་། །རི་བོང་ཅལ་བཞིན་འདི་
ལ་དཔྱོད། ཅེས་ལུང་བསྟན་པ་ལྟར། སྦྱངས་པ་དང་། གོ་བ་གང་ཡང་མེད་པའི་བླུན་པོ་
སྐྱེ་བོ་ཕོ་མོ་ཇི་སྙེད་པ་དག་ལ་བརྡ་སྟོན་བྱེད་ཅིང་སེམས་ངོ་སྤྲོད་པ་ཡིན་ཟེར། ལ་འཕྲད་ལ་རུ་
བཤད། ལུང་འཕྲད་ལུང་དུ་བཤད། ལས་རྒྱུ་འབྲས་ཙམ་ཡང་མི་ཤེས་པའི་བླུན་པོ་ཇི་སྙེད་
པ་ལ་སྐྱེ་རྒྱུ་རེ་འོང་གིན་འདུག་ཟེར། དོན་ནི་མི་གོ་བ་ཤས་ཆེ། ཕྱིས་ཀྱི་ཕྱག་ཆེན་དུ་མིང་
བཏགས་པའི་དེང་སང་གི་འདི་འདྲ་བསླབ་བཏུས་ལས། བློ་སྦྱོང་མ་བྱས་སེམས་ཅན་ལ། །སྟོང་

པ་ཉིད་ནི་སྟོན་པ་དང་། །ཞེས་འཆད་པ་པོའི་སློབ་དཔོན་ལ་རྩ་ལྟུང་འབྱུང་བར་ཡང་གསུངས་
འདུག །ད་ལྟ་རྣམ་དཔྱོད་ཅུང་ཟད་ཡོད་ཟེར་བའི་མཁས་པ་དག་ཀྱང་དོན་དུ་གཏུགས་ཙ་ན་
མདོ་སྔགས་ཀྱི་ཆོས་ཇི་ཙམ་ཐོས་པ་ཀུན་ལོགས་སུ་བཞག་སྟེ་འདི་ལ་ཞུགས་ནས། འདི་ཉིད་
ཤེས་རབ་ཀྱི་ཕ་རོལ་ཏུ་ཕྱིན་པའི་དོན་ཟབ་མོ་ཡིན་པས་འདི་རང་སྒོམ་གྱིན་ཡོད་ཟེར་བའང་འདུག་
མོད། སྔོན་གྱི་མཁས་གྲུབ་གོང་མ་རྣམས་ཀྱི་དགོངས་པ་ནི་མ་ཡིན་ཏེ། ཀ་མ་ལ་ཤི་ལས་
དངོས་སུ་བཀག་འདུག་པ་དང་། རབ་དབྱེ་ལས། ཕྱག་རྒྱ་ཆེན་པོ་སྒོམ་ན་ཡང་། །རྟོག་
པ་ཁ་ཚོམ་ཉིད་སྒོམ་གྱི། །ཞེས་པ་ནས། བླུན་པོས་ཕྱག་རྒྱ་ཆེ་སྒོམ་པ། །ཕལ་ཆེར་དུད་
འགྲོའི་རྒྱུ་རུ་གསུངས། །ཞེས་པའི་བར་གསུངས་པ་དང་། ད་ལྟའི་ཕྱག་རྒྱ་ཆེན་པོ་ནི། །ཕལ་
ཆེར་རྒྱ་ནག་ཆོས་ལུགས་ཡིན། །ཞེས་དང་། རྗེ་བཙུན་རེད་མདའ་བ་ཆེན་པོའི་གསུང་ལས་
ཀྱང་། དེང་སང་གི་མན་ངག་པ་རྣམས་ལ་ལྷག་མཐོང་བསྒོམ་ཚུལ་གྱི་ལག་ལེན་གཏན་མི་སྣང་།
དེའི་སྟོབས་ཀྱིས་རྣམ་རྟོག་བཀག་པའི་ཞི་གནས་ཙམ་དང་། དེ་ལས་སྐྱེས་པའི་ཉམས་བན་བུན་
ལ་གཙིགས་པོ་ཆེ་བྱེད་པར་སྣང་སྟེ། དེ་དག་གིས་མི་ཚེ་སྟོང་ཟད་ལ་བསྐྱལ་སྙམ། གནས་
ལུགས་ལ་དཔྱོད་པའི་ཤེས་རབ་མེད་པར་མི་རྟོག་པ་ཙམ་གྱིས་གྲོལ་ན་མུ་སྟེགས་པ་རྣམས་ཀྱང་
ཅིའི་ཕྱིར་མི་གྲོལ། ཧྭ་ཤང་ཡང་ཅིའི་ཕྱིར་འཁྲུལ། ཧྭ་ཤང་ནི་ཉམས་ལེན་གྱི་ཚེ་སོ་སོར་རྟོག་པའི་
ཤེས་རབ་སྤངས་པ་ཁོ་ནས་འཁྲུལ་པར་ཀ་མ་ལ་ཤཱི་ལས་གསུངས་སོ། །ཞེས་བཤད་པ་འདི་རེད་
མདའ་བ་རང་གིས་དགོངས་བཞེད་དུས་འཁོར་གྱི་སྦྱོར་དྲུག་ལ་ཟུར་ཟ་བར་སྣང་ཡང་། དོན་ལ་
དེང་སང་གི་ཕྱག་ཆེན་པ་རྣམས་ལ་ཕོག་འདུག་པ་དང༌། ཆོས་ཀྱི་སྤྱན་ལྡན་བུ་སྟོན་རིན་པོ་ཆེའང་
དོན་གྱིས་ད་ལྟའི་ཕྱག་ཆེན་པ་དག་ལ་ཐུགས་མི་འཐད་པའི་དྲིས་ལན་ཞིག་ན་གསལ་བ་དང་། དོན་
དེ་དག་ཐམས་ཅད་ཐུགས་ལ་བཞག་ནས། ངོར་ཆེན་དཀོན་མཆོག་ལྷུན་གྲུབ་ཀྱིས། ཀྱེ་ཧོ་
དེང་སང་གངས་རིའི་ཁྲོད་འདི་ན། །མཐོང་ཐོས་ཉལ་བས་གྲོལ་བའི་འུད་པོ་ཆེ། །ཐབས་ཤེས་
ཡ་བྲལ་སྟོན་པའི་ཉམས་ལེན་གྱིས། །མཐར་འཛིན་ལམ་དུ་ཞུགས་པ་མང་ཞིག་མཐོང་། །ཞེས་
གསུངས་པས། འདིས་ཀྱང་ཉམས་ལེན་གྱི་གནད་འཁྲུལ་པ་རྣམས་ངོས་བཟུང་ནས་བཀག་པ་
འདི་མཁས་པའི་གསུང་གི་གནད་དུ་གོ །དོན་ནི་བཏགས་གྲོལ། མཐོང་གྲོལ། ཐོས་
གྲོལ། རྒྱ་ནག་ལུགས་ཀྱི་རྫོགས་ཆེན་ཉིན་བསྒོམས་ན་ཉིན་འཚང་རྒྱ་བ་སོགས་རྙིང་མ་བའི་

འུད་ཆེན་རྣམས་དང་། དེང་སང་གི་ཕྱག་ཆེན་པ་སེམས་ངོ་འཕྲོད་ན་ཉལ་བས་ཆོག་པའི་འུད་
ཆེན་ཐབས་ཤེས་ཡ་བྲལ་སྟོན་པའི་ཉམས་ལེན་རྣམས་འཁྲུལ་པར་གསུངས་པ་འདིས་གདུལ་བྱ་
དབང་རྣོན་རྣམས་ལ་ཆོས་ཀྱི་སྲོག་རྩ་མ་འཁྲུལ་བའི་གནད་ཟིན་པར་སྣང་། དེ་ལྟར་ན་ཧྭ་ཤང་
དང༌། དེའི་དོན་གྱི་རྗེས་འབྲང་དང་བཅས་པའི་ལྟ་བ་དེ་དང་། ས་སྐྱ་པ་སོགས་མཁས་གྲུབ་
གོང་མ་ཀུན་མཐུན་པར་གནས་ལུགས་ལ་དཔྱོད་པའི་སོ་སོར་རྟོག་པའི་ཤེས་རབ་ཁྱད་པར་ཅན་
གྱིས་ངེས་པ་དྲངས་ནས་བློས་ཅིར་ཡང་མི་འཛིན་པའི་ལྟ་བ་མཐར་ཐུག་གཉིས་མཚུངས་པའི་གོ་
སྐབས་ནམ་ཡང་མེད་པ་ལ། ཁྱེད་ཀྱིས་དེ་སྐད་ཟེར་བ་ནི་རྐུན་མ་དང་གཡག་གི་དཔེ་ཡིན།
དེས་ན་བཀའ་བརྒྱུད་གོང་མའི་རྗེས་འབྲང་དུ་ཁས་འཆེ་བའི་ཕྱིས་ཀྱི་ཕྱག་ཆེན་པ་དག་ཐོས་བསམ་
སྒོམ་གསུམ་དུ་ཕྱེ་བའི་གཉིས་པ་བསམས་བྱུང་གི་སྒོ་ནས་གནས་ལུགས་ལ་དཔྱོད་པའི་སོར་རྟོག་གི་
ཤེས་རབ་ཀྱིས་ཐོག་མར་འཚོལ་བ་སྔོན་དུ་མ་བཏང་བར་རང་གར་རྣམ་རྟོག་བཀག་ཙམ་གྱིས་ཅམ་
འཇོག་བྱེད་པ་དང་། དགེ་ལྡན་པས་ཐོས་བསམ་གྱི་སྐབས་ལྟ་ཞོག །གསུམ་པ་བསྒོམས་བྱུང་
ཁྱད་པར་ཅན་གྱི་ཚེའང་བདེན་པས་སྟོང་ངོ་ཞེས་པའི་རིག་པའི་ངར་ཡང་ཡང་འདོན་ཞིང་། ངག་
ཏུའང་བརྗོད་དགོས་པར་ནན་གྱིས་སྒྲུབ་པ་གཉིས་ཀ་གངས་ཅན་འདིར་གསར་དུ་བྱུང་བའི་འཁྲུལ་
པ་ཆེན་པོ་རེ་རེ་ཡིན་པར་ཤེས་པར་བྱ་སྟེ། དོན་གྱི་གནད་འདི་གཟིགས་ནས་མཁས་པའི་དབང་
པོ་སྟག་ཚང་ལོ་ཙཱ་བས་གྲུབ་མཐའ་ཀུན་ཤེས་ལས། ངེས་ཤེས་འདིས་དྲངས་ཅིར་ཡང་མི་འཛིན་
དང་། །ཧྭ་ཤང་ལྟ་བ་མཚུངས་པའི་སྐབས་མེད་པས། །ཐོས་བསམ་སྒོམ་གསུམ་ཕྱེ་བའི་
གཉིས་པ་བསམས་བྱུང་སྔོན་དུ་མ་བཏང་ཅམ་འཇོག་དང་། །གསུམ་པར་མེད་དགག་ནན་འཛིན་
གཉིས་ཀ་འཁྲུལ། །ཞེས་དང་། ཀུན་མཁྱེན་བླ་མའི་སྡོམ་གསུམ་ཁ་སྐོང་ལས། རྒྱ་ནག་
དགེ་སློང་མ་དཔྱད་པར། །རང་གར་རྟོག་པ་བཀག་ཙམ་ལ། །སྒོམ་གྱི་མཆོག་ཏུ་སྨྲ་བ་དང་། །
འདིར་ནི་རིགས་པས་དཔྱད་པའི་ཚེ། །མཐའ་བཞིའི་སྤྲོས་པ་མ་རྙེད་པའི། །འཛིན་མེད་ལྟ་
བར་སྨྲ་བ་གཉིས། །མཚུངས་ཞེས་སྨྲ་བ་སྟོང་པ་ཉིད། །ཟབ་མོ་སྤོང་བའི་བདུད་ཚིག་ཡིན། །ཞེས་
གསུངས་པ་ཡིན་ནོ་གསུངས། ༼༣༽ གཉིས་པ་ཐུན་མོང་མ་ཡིན་པའི་རྣལ་འབྱོར་པ་དངོས་
ནི། དབང་ཐོབ་ནས་རྡོ་རྗེ་ཐེག་པའི་ལམ་ཉམས་སུ་ལེན་པ་པོ་རྣམས་ཡིན་ཅིང་། ཉམས་ཀྱི་
སྣང་བའང་། ཉམས་གསུམ་དང་། རྟེན་འབྲེལ་གསུམ་དང་། དྲོད་གསུམ་སོགས་ཡིན་
84

ལ། དེ་དག་གི་རྒྱུའང་བསྐྱེད་རྫོགས་རྣམས་ཡིན་ནའང་། འདིར་གནས་སྐབས་སུ་སླར་མ་
འོངས་པ་ན་སྐྱེ་འགྱུར་གྱི་ཉམས་རྣམས་ལ་ངེས་ཤེས་བསྐྱེད་དེ། ཉམས་དེ་ལྟར་སྐྱེས་པའི་ཚེ་ན་
བཟང་བ་རྣམས་ལ་ཆགས་ཞེན་དང་། ངན་པའམ་རྩུབ་ཉམས་རྣམས་ལ་ཉམ་ང་བག་ཚ་མེད་
པར་ཉམས་བྱུང་རྒྱལ་དུ་བསྐྱང་ངོ་སྙམ་དུ་བསྒོམ་པ་ཙམ་མོ། །
རྩ་བའི་གསུམ་པ་དག་པའི་སྣང་བ་ལ། ལུང་ནི། མདོ་ལས། ཡང་དག་རྫོགས་
པའི་སངས་རྒྱས་ལ། །གསང་བ་བསམ་གྱིས་མི་ཁྱབ་པའི། །སྣང་བ་བསམ་གྱིས་མི་ཁྱབ་
བོ། །ཞེས་དང་། རྒྱུད་ལས། དེ་ཉིད་བསལ་ན་སངས་རྒྱས་ཉིད། །ཅེས་དང་། བསྟན་
བཅོས་ལས། བདེ་བར་གཤེགས་པ་ལ། སྐུ་གསུང་ཐུགས་མི་ཟད་པ་རྒྱན་གྱི་འཁོར་ལོ་ལ།
དག་པའི་སྣང་བའོ། །ཞེས་པས་བསྟན། དེའང་བདེ་བར་གཤེགས་པ་ལ་བཞི། ཕྱི་དབྱིབས་
ཀྱི་བདེ་བར་གཤེགས་པ། ནང་སྔགས་ཀྱི་བདེ་བར་གཤེགས་པ། གསང་བ་དབང་གི་བདེ་
བར་གཤེགས་པ། མཐར་ཐུག་དེ་ཁོ་ན་ཉིད་ཀྱི་བདེ་བར་གཤེགས་པའོ། །དེ་རེ་རེ་ལའང་
གཤེགས་བྱའི་ལམ་དང་། གཤེགས་བྱེད་ཀྱི་ལམ་དང་། མངོན་དུ་མཛད་པའི་སྐུ་སྟེ་གསུམ་
གསུམ་མོ། །དང་པོ་ནི། རིམ་པ་བཞིན་ཚོགས་གཉིས་ཀྱི་ལམ། དབུ་མའི་ལམ། ཡུམ་
གྱི་བྷ་ག །རྣམ་ཐར་སྒོ་གསུམ་གྱི་ལམ་རྣམས་སོ། །གཉིས་པ་ལའང་རིམ་པ་བཞིན་དུ་བསྐྱེད་
པའི་རིམ་པ། རང་བྱིན་གྱིས་བརླབས་པའི་རིམ་པ། དཀྱིལ་འཁོར་འཁོར་ལོ། རྡོ་རྗེའི་
རྦ་རླབས་རྣམས་སོ། །གསུམ་པ་ལའང་རིམ་པ་བཞིན་སྤྲུལ་སྐུ། ལོངས་སྐུ། ཆོས་སྐུ།
ངོ་བོ་ཉིད་སྐུ་རྣམས་སོ། །དེ་ལྟ་ནའང་ཐུན་མོང་བ་སྣང་བ་གསུམ་གྱི་སྐབས་སུ་ཕར་ཕྱིན་དང་
མཐུན་པའི་མཆོག་གི་སྤྲུལ་སྐུའི་བཤད་པ་ཙམ་མཛེས་ཤིང་། གསང་བ་བསམ་གྱིས་མི་ཁྱབ་
པའི་སྐབས་ཀྱི་ལུང་སྦྱོར་དང་ཡང་མཐུན་པ་ཡིན་ནོ། །དེས་ན་མཆོག་གི་སྤྲུལ་སྐུའི་སྐུ་གསུང་
ཐུགས་རེ་རེ་ལའང་གཉིས་གཉིས་ཏེ། སྐུའི་གསང་བ་བསམ་གྱིས་མི་ཁྱབ་པ་དང་། སྐུ་ཐམས་
ཅད་པ། གསུང་གི་གསང་བ་བསམ་གྱིས་མི་ཁྱབ་པ་དང་། གསུང་ཐམས་ཅད་པ། ཐུགས་
ཀྱི་གསང་བ་བསམ་གྱིས་མི་ཁྱབ་པ་དང་། ཐུགས་ཐམས་ཅད་པའོ།། །།
༼༣༽ ད་ནི་དངོས་གཞི་རྒྱུད་གསུམ་ལ། རྗེ་བཙུན་ཆེན་པོས། གཞི་ཆོས་ཅན་
འཁོར་བའི་གནས་ཚུལ། ལམ་བསྒོམ་པའི་ཚུལ། འབྲས་བུ་སངས་རྒྱས་ཀྱི་སའོ། །དང་

པོ་ནི། འདིར་མི་བཤད་དེ། མ་དག་པའི་སྣང་བར་བསྟན་ཟིན་ཏོ། །ཞེས་དང་། གཉིས་
པ་ལམ་བསྒོམ་པའི་ཚུལ་ལ་གསུམ་སྟེ། གཞི་དམ་ཚིག་ལ་གནས་པར་བྱ་བ་དང་། གང་ཟག་དཀྲི་
བའི་ཚུལ་གང་ཡིན་པ་དང་། ངེས་ཤེས་ཁྱད་པར་ཅན་བསྐྱེད་ལ་ལམ་གྱི་ས་མཚམས་རྣམ་པར་
གཞག་པའོ། །ཞེས་གསུངས་ལ།
པ་དེའི་དང་པོ་དམ་ཚིག་ལ་གནས་པར་བྱ་བ་ལའང་གཉིས་ཏེ། དམ་ཚིག་དང་སྡོམ་པ་མ་ཐོབ་
པ་འཐོབ་པར་བྱེད་པ་དབང་གི་ཆོ་ག་དང་། ཐོབ་པ་མི་ཉམས་པར་བསྲུང་བའི་ཚུལ་ལོ། །དང་
པོ་ལ། ལུང་ནི། བརྟག་པ་དང་པོའི་ལེའུ་བཅུ་པ། ཕྱི་མའི་ལེའུ་གསུམ་པ། ཡང་དེའི་
ལེའུ་ལྔ་པ་དང་། ཕྱི་མའི་ལེའུ་གཉིས་པ་རྣམས་ཀྱིས་བསྟན། བསྟན་བཅོས་ལས། ལུས་
ཐབས་རྒྱུད་སོགས་ལ་གདན་སོགས་སོགས་གསུམ་པ་བཞིས་རྒྱུའི་དབང་། ཞེས་གསུངས། དེ་
ལ་ལྔ། ངོ་བོ། ངེས་ཚིག །དབྱེ་བ། ཐོབ་པའི་ཕན་ཡོན། མ་ཐོབ་པའི་ཉེས་དམིགས་
རྣམས་ཏེ། དེ་དག་ནི་གཞན་དུ་ཤེས་པར་བྱའོ། །གཉིས་པ་མི་ཉམས་པར་བསྲུང་བའི་ཚུལ་
ལ། དབང་བཞི་པོ་རེ་རེ་ལའང་མཉམ་གཞག་སོགས་ཀྱི་དམ་ཚིག་ལྔ་ལྔ་སྟེ་ཉི་ཤུ་ཐམ་པ་བསྟན་
པ་དང་། བྱེ་བྲག་སྡོམ་པ་གསུམ་གྱི་ཟླས་ཕྱེ་བའི་རིག་འཛིན་སྔགས་ཀྱི་སྡོམ་པའི་ཐོབ་མཚམས་
བསྟན་པ། ཇི་ལྟར་བསྲུང་བའི་ཚུལ། ཉེས་དམིགས་ཆེ་ཆུང་གི་དབྱེ་བ། ཉམས་ན་བསྐང་
བའི་ཚུལ་དང་ལྔའོ། །དང་པོ་ལ། ལུང་ནི། རྡོ་རྗེ་གུར་ལས། རྟག་ཏུ་དཀྱིལ་འཁོར་
བཞེངས་པར་བྱ། །ཞེས་སོགས་མཉམ་རྗེས་ཀྱི་དམ་ཚིག་བརྒྱད་དང་། རྩ་རྒྱུད་ལས། བཟའ་བ་
མི་འཆི་བཅུ་ཕྱེད་ཡིན། །ཞེས་སོགས་དང༌། དེ་ཡི་བདེ་བ་རང་གིས་བཟའ། །ཞེས་སོགས་
ཀྱིས་བཟའ་བའི་དམ་ཚིག་དང་། བླ་མའི་བཀའ་ལས་འདའ་མི་བྱ། །སོགས་ཀྱིས་བསྲུང་བ་
དང༌། རྡོ་རྗེ་ཆེ་དང་དྲིལ་བུ་ཆེ། །ཟུང་ཞིག་སོགས་དང་། སམྦུ་ཊ་ལས། ཐུན་བཞིའམ།
ཉི་མ་རེ་རེའམ། ལོ་གཅིག་ལ་པདྨ་ལ་རེག་པར་མི་བྱེད་ན་དེའི་དམ་ཚིག་ངེས་པར་ཉམས་པར་
འགྱུར་རོ། །ཞེས་སོགས་ཀྱིས་མི་འབྲལ་བའི་དམ་ཚིག་བསྟན། མཉམ་རྗེས་གཉིས་ཀྱི་དམ་
ཚིག་ནི་གོང་གི་དེར་མ་ཟད། ལམ་དང་ལྟ་བའི་ལུང་གཉིས་ཀྱིས་ཀྱང་ཤེས་པར་བྱའོ། །དེའང་
ཐོག་མར་བུམ་དབང་གི་ལྔ་ནི། མཉམ་གཞག་གི་དམ་ཚིག་བསྐྱེད་རིམ། རྗེས་སྤྱོད་ངོ་བོ་ཉིད་
གསུམ། བཟའ་བ་ཤ་ལྔ་བདུད་རྩི་ལྔའི་རིལ་བུ། བསྲུང་བ་རྩ་བ་དང་ཡན་ལག་གི་དམ་

ཚིག་ཉི་ཤུ་རྩ་གཉིས། མི་འབྲལ་བ་རྡོ་རྗེ་དྲིལ་བུའོ། །གསང་དབང་གི་ལྔ་ནི། མཉམ་
གཞག་རྩ་རླུང་། རྗེས་སྤྱོད་རང་བྱུང་གི་ཡེ་ཤེས། བཟའ་བ་སྟོང་གསལ། བསྲུང་བ་རང་
བྱུང་དང་རྩ་རླུང་ལ་འགལ་བ་མཐའ་དག །མི་འབྲལ་བ་རླུང་ཞི་དྲག་གང་རུང་ངོ༌། །ཤེས་རབ་
ཡེ་ཤེས་ཀྱི་ལྔ་ནི། མཉམ་གཞག་དཀྱིལ་འཁོར་འཁོར་ལོ། རྗེས་སྤྱོད་ལྷན་སྐྱེས། བཟའ་བ་
བདེ་བ། བསྲུང་བ་ཐིག་ལེ་འཛག་པ་དྲུག །མི་འབྲལ་བ་ཕྱག་རྒྱ་གཉིས་གང་རུང་ངོ༌། །དབང་
བཞི་པའི་ལྔ་ནི། མཉམ་གཞག་རྡོ་རྗེ་རྦ་རླབས། རྗེས་སྤྱོད་ཤིན་ཏུ་རྣམ་པར་དག་པའི་དེ་ཁོ་
ན་ཉིད། བཟའ་བ་བདེ་ཆེན་བདེ་སྟོང་། བསྲུང་བ་ཤེས་བྱའི་སྒྲིབ་པ་སྟེ་ཉམས་སྐྱོན་ཅན་
བརྒྱད། མི་འབྲལ་བ་པདྨ་ཅན་གྱི་ཕྱག་རྒྱ་དངོས་ཡེ་གང་རུང་ངོ༌། །གཉིས་པ་ནི། འདི་
ལ་སྤྱིར་གྲུབ་མཐའ་སོ་སོའི་མཁས་པ་རྣམས་བཞེད་ཚུལ་མི་མཐུན་པ་དང་། བྱེ་བྲག་ས་ལུགས་ནང་
གསེས་ལའང་རྗེ་བཙུན་གོང་མའི་དགོངས་པ་ལེན་ལུགས་ཐ་དད་ཀྱིས་མི་འདྲ་བ་ཡོད་རུང་། སློབ་
བཤད་སྐབས་འདིར་བདག་ཆེན་རྡོ་རྗེ་འཆང་ཤིང་རྟའི་སྲོལ་འབྱེད་ལྟ་བུ་ཡིན་པས་ན། དེའི་གསུང་
བཞིན་དུ་བསྒྲུབ་དགོས་པས། དེའང་རྗེ་བཙུན་རིན་པོ་ཆེའི་དགོངས་པ་ཇི་ལྟ་བར་བདག་ཆེན་
ཆོས་ཀྱི་རྒྱལ་པོ་བློ་གྲོས་རྒྱལ་མཚན་དཔལ་བཟང་པོས་ལེགས་པར་བཀྲལ་བའི་དམ་ཚིག་གི་རྣམ་
པར་བཤད་པ་ལས་ཁས་བླང་པའི་སྒོ་ནས་ཐོབ་པ་དང་། ཆོ་གའི་སྒོ་ནས་ཐོབ་པ་གཉིས་ཀྱི།
གཙོ་བོར་གྱུར་པ་ཆོ་གའི་སྒོ་ནས་ཐོབ་པ་ནི། སྟ་གོན་གྱི་སྐབས་སུ་སློབ་མའི་སྒོ་གསུམ་རྡོ་རྗེ་
གསུམ་གྱི་རང་བཞིན་དུ་བསྐྱེད་པ་ནས་མགོ་བཟུང་སྟེ། དངོས་གཞི་སློབ་དཔོན་གྱི་དབང་ངམ།
བུམ་པའི་དབང་རྫོགས་པར་ཐོབ་པའི་ཚེ་ན་སྔགས་སྡོམ་མ་ཚང་བ་མེད་པར་ཐོབ་པའི་ཚུལ་ལུང་
རིགས་གཉིས་ཀྱི་སྒོ་ནས་རྒྱས་པར་བཤད་པ་ལ་གཉིས། སྡོམ་པའི་ས་བོན་རྒྱུད་ལ་འཇོག་ཚུལ་
བཤད་པ་དང་། རིགས་ལྔའི་ཐུན་མོང་མ་ཡིན་པའི་སྔགས་སྡོམ་རྫོགས་པར་ཐོབ་པའི་དུས་
བཤད་པའོ། །དང་པོ་ནི། སྟ་གོན་གྱི་སྐབས་སུ་སློབ་དཔོན་གྱིས་སློབ་མའི་ལུས་ངག་ཡིད་
གསུམ་སངས་རྒྱས་ཀྱི་སྐུ་གསུང་ཐུགས་ཀྱི་རྡོ་རྗེར་བྱིན་གྱིས་བརླབས་པས་སྔགས་སྡོམ་གྱི་ས་བོན་
བཏབ་པ་ཡིན་ལ། དེ་ནས་རིགས་ལྔའི་སྡོམ་གཟུང་ལན་གསུམ་བྱས་པས་ནི་སྔགས་སྡོམ་གྱི་ས་བོན་
རྒྱུད་ལ་བཏབ་པ་ནས་བཟུང་སྟེ་བུམ་དབང་གི་སྔགས་སྡོམ་རྫོགས་པར་ཐོབ་པའི་བར་གྱི་སྔགས་
སྡོམ་ཐམས་ཅད་བསྲུང་བར་ཁས་བླངས་ཤིང་། ས་བོན་དེ་ཉིད་རྒྱས་པར་བྱ་བ་དང་། རིགས་ལྔ་

སྤྱིའི་དམ་ཚིག་སྨོན་འཇུག་གཉིས་དང་
། སོ་སོའི་དམ་ཚིག་འགའ་ཞིག་ཐོབ་ཅིང་། དེ་ནས་
ཡེ་ཤེས་པ་ཕབ་པས་ས་བོན་དེ་བྱིན་གྱིས་རློབ་པར་བྱེད་ལ། དེ་ནས་རིག་པའི་དབང་དང་།
བརྟུལ་ཞུགས་ཀྱིས་དབང་བསྐུར་ནས་ཆོས་ཅན་གྱི་ཕུང་པོ་ལྔ་པོ་དེ་རེ་རེ་བ་དང༌། དེ་དག་གི་དྲི་
བཅས་ཀྱི་ཆོས་ཉིད་དང་དྲུག་པོ་དེ་རིགས་ལྔ། རྡོ་རྗེ་སེམས་དཔའ་དང་དྲུག་ཏུ་བྱིན་གྱིས་བརླབས་
པས་ས་བོན་དེ་འཕེལ་ཞིང་རྒྱས་པར་བྱེད་པ་ཡིན་ནོ། །གཉིས་པ་ལ། རིགས་ལྔའི་ཐུན་མོང་
མ་ཡིན་པའི་སྔགས་སྡོམ་ཐོབ་པའི་དུས་བཤད་པ་དང༌། དེ་ལ་རྩོད་པ་སྤོང་བ་གཉིས་ལས། དང་པོ་
ནི། དེ་ལྟར་རྡོ་རྗེ་སློབ་མའི་དབང་བསྐུར་བ་ཡན་ཆད་ཀྱིས་སྔགས་སྡོམ་གྱི་ས་བོན་འཕེལ་ཞིང་
རྒྱས་པ་ལ་སོགས་པར་བྱས་ནས། དེའི་རྗེས་སུ་བུམ་དབང་གི་རྡོ་རྗེ་སློབ་དཔོན་གྱི་དབང་བསྐུར་
བས་ཐུན་མོང་མ་ཡིན་པའི་སྔགས་སྡོམ་རྫོགས་པར་ཐོབ་པ་ཡིན་ཏེ། དབང་བསྐུར་བ་འདིའི་
གསོལ་གདབ་ཀྱི་སྐབས་སུ། མི་ལྡོག་འཁོར་ལོའི་དབང་བསྐུར་བ། །མགོན་པོས་བདག་ལ་སྩལ་
ནས་ཀྱང་། །འཁོར་ལོ་ལྷ་ཡི་དེ་ཉིད་དང༌། །སློབ་དཔོན་ཕྲིན་ལས་ཡོངས་སུ་གསུངས། །སངས་
རྒྱས་ཀུན་གྱི་དམ་ཚིག་དང་། །སྡོམ་པའང་བླ་ན་མེད་པར་སྩོལ། །ཞེས་གསུངས་པས་ཐུན་
མོང་མ་ཡིན་པའི་སྔགས་སྡོམ་གནང་བར་གསོལ་བ་གདབ་པ་ཡིན་ཏེ། ཞེས་དང་། དེའི་རྗེས་སུ་
ཚིག་དེའི་དོན་དང་། དམ་ཚིག་གསུམ་གྱི་ངོ་བོ། བསྲུང་ཚུལ། ས་བཅད་གཉིས་པ་རྩོད་
སྤོང་བཅས་རྒྱས་པར་གསུངས་སོ། །གསུམ་པ་ཇི་ལྟར་བསྲུང་བའི་ཚུལ་ལ་བཞི་སྟེ། ཚུལ་
ཇི་ལྟ་བ་བཞིན་ཐམས་ཅད་རྒྱུད་ལ་སྐྱེས་པས་མི་ཉམས་པར་བསྲུང་བ་དང་། རྣམ་གྲངས་རྗེས་
སུ་དྲན་པས་མི་ཉམས་པར་བསྲུང་བ་དང་། ཉམས་སུ་མྱོང་བ་གཅིག་སྐྱེས་པས་མི་ཉམས་པར་
བསྲུང་བ་དང་། བླ་མ་དམ་པ་ལ་གུས་པ་ཁྱད་པར་ཅན་གྱིས་མི་ཉམས་པར་བསྲུང་བའོ། །བཞི་
པ་ལ་གཉིས། སྲིད་པའི་སྡུག་བསྔལ་འདྲེན་པའི་དམ་ཚིག་ཉམས་པ་དང་། ལམ་བགྲོད་པ་ལ་
རིང་དུ་འགོར་བའི་དམ་ཚིག་ཉམས་པའོ། །དེ་ལ་དང་པོ་ནི། བུམ་དབང་གི་བསྲུང་བའི་དམ་
ཚིག་རྣམས་ཡིན་ལ། གཉིས་པ་ནི། ལྷག་མ་བཅུ་དགུ་པོ་རྣམས་སོ། །ལྔ་པ་ནི། བསྟན་
བཅོས་ལས། རྡོ་རྗེ་མཁའ་འགྲོ་སོགས་ཀྱིས་ཉམས་ཆག་བསྐང་། འདོད་ཡོན་སོགས་ལྔས་
མཉེས་པ་སོགས་བྱ། ཞེས་གསུངས། དེའང་དམ་ཚིག་ཆེ་ཆུང་ཐམས་ཅད་ཉམས་ཆག་སྤྱིར་
བསྐང་ཚུལ་ནི་རྡོ་རྗེ་མཁའ་འགྲོ་སྟེ། བླ་མ་ལ་ཕྱིའི་འདོད་པའི་ལོངས་སྤྱོད་རྫས་ལ་སོགས་པ་

དང༌། ནང་གི་འདོད་པའི་ལོངས་སྤྱོད་རིག་མ་རྒྱན་གྱིས་བརྒྱན་པ་སོགས་ཕུལ་ལ་མཉེས་པར་
བྱས་ནས་དམ་ཚིག་ཉམས་ཆགས་རྣམས་བསྐང་། མཉམ་གཞག་གི་དམ་ཚིག་ཉམས་ན་ཡེ་ཤེས་
མཁའ་འགྲོ་སྟེ། ། ལོངས་སྐུ་མཉེས་པར་བྱེད་དགོས་ལ། དེའང་མཉམ་གཞག་ཉིད་ལ་འབད་
དེ་ལྟ་བ་ཚད་དུ་འཁྱོལ་ན་རླུང་སེམས་མཁའ་འགྲོ་ཡབ་ཡུམ་བཅུ་འཕེལ་ཞིང་དྭངས་པའི་དབང་
གིས་ནང་གི་ལོངས་སྐུ་མཁའ་འགྲོ་རྣམས་མཉེས་པར་འགྱུར་བའོ། །རྗེས་སྤྱོད་ཀྱི་དམ་ཚིག་
ཉམས་ན་མ་མོ་མཁའ་འགྲོ་སྟེ། སྤྲུལ་སྐུ་མཉེས་དགོས་ལ། དེའང་སྒོམ་པ་ཚད་དུ་འཁྱོལ་ན་
རྩ་ཐམས་ཅད་ཁམས་དྭངས་མས་ཁྱབ་སྟེ། ནང་གི་སྤྲུལ་སྐུ་རྩ་རྣམས་མཉེས་པར་འགྱུར་བའོ། །
ལྷག་མ་གཞན་རྣམས་ཉམས་ན་ཤ་ཟ་མཁའ་འགྲོ་སྟེ། དུར་ཁྲོད་བདག་པོ་ལ་སོགས་པ་དང་།
དམ་ཚིག་མཁའ་འགྲོ་སྟེ། རྡོ་རྗེའི་སྤུན་གྲོགས་རྣམས་མཉེས་པར་བྱེད་དགོས་ལ། ཚུལ་ནི་
ཤ་ཁྲག་གི་གཏོར་མ་དང་། ཚོགས་ཀྱི་ལོངས་སྤྱོད་རྒྱ་ཆེན་པོས་ཚིམ་པར་བྱ་བའོ།། ལོ་
༼༣༽ རྩ་བའི་གཉིས་པ་གང་ཟག་དཀྲི་བའི་ཚུལ་ལ་གསུམ། ཀུན་གཞི་རྒྱུའི་རྒྱུད་
ལ་འཁོར་འདས་དབྱེར་མེད་ཀྱི་ལྟ་བ་བསྒོམ་པ། ལུས་ཐབས་རྒྱུད་ལ་དབང་བཞི་དང་འབྲེལ་
བའི་ལམ་བསྒོམ་པ། འབྲས་བུ་མངོན་དུ་གྱུར་པའི་ཚུལ་རྣམས་སོ། །
དང་པོ་ལ་གསུམ། ལྷན་ཅིག་སྐྱེས་པའི་ཆོས་གསུམ་གྱི་སྒོ་ནས་མདོར་བསྟན་པ། ཉམས་སུ་
བླང་བའི་གནད་གསུམ་གྱི་སྒོ་ནས་རྒྱས་པར་བཤད་པ། རྒྱུད་གསུམ་གྱི་སྒོ་ནས་ཤིན་ཏུ་རྒྱས་པར་
བཤད་པའོ། །དང་པོ་ལ། ལུང་ནི། རྩ་རྒྱུད་ལས། དམྱལ་བ་ཡི་དྭགས་བྱོལ་སོང་
དང༌། །ལྷ་དང་ལྷ་མིན་མི་རྣམས་དང་། །བཤང་བའི་སྲིན་བུ་ལ་སོགས་པ། །ལྷ་དང་ལྷ་
མ་ཡིན་གྱིས་ཀྱང་། །བདེ་བ་གང་ཕྱིར་མི་ཤེས་པ། །རྟག་ཏུ་རང་བཞིན་བདེ་བ་ཅན། །ཞེས་
དང༌། མདོར་བསྡུས་ནས་ནི་སེམས་ཅན་ཉིད། །སེམས་ནི་འདུས་པའི་གཟུགས་ཅན་ནོ། །ཞེས་
དང༌། འདི་ཉིད་འཁོར་བ་ཞེས་བྱ་སྟེ། །འདི་ཉིད་མྱ་ངན་འདས་པ་ཉིད། །འཁོར་བ་སྤངས་
ནས་གཞན་དུ་ནི། །མྱ་ངན་འདས་པ་རྟོགས་མི་འགྱུར། །ཞེས་སོ། །དེ་ལ་ཐོག་མར་ལྟ་
བ་སྟོན་དགོས་པའི་རྒྱུ་མཚན་ནི། སྨིན་བྱེད་ཀྱི་དབང་བསྐུར་བ་ཐོབ་པའི་རྗེས་སུ་ལམ་བསྒོམ་
དགོས་ཏེ། ཡེ་ཤེས་དེའི་རྒྱུན་བསྐྱང་བ་དང་། གང་ཟག་གི་བདག་ཏུ་ལོག་པར་རྟོག་པ་
དགག་དགོས་པའི་ཕྱིར་ཏེ། རྒྱུད་ལས། ཕྱི་ནས་དེ་ཉིད་ཡང་དག་བཤད། །རྣམ་དག་ཡེ་

ཤེས་གཟུགས་ཅན་དང་
། །འཁོར་བ་རྣམ་པར་རྟོག་པ་ལ། །ཁྱད་པར་ཅུང་ཟད་ཡོད་མ་ཡིན། །ཞེས་
དང་། བསྟན་བཅོས་ལས། ཀུན་གཞི་རྒྱུའི་རྒྱུད་ལ་འཁོར་འདས་ཚང་བས་རྩ་རྒྱུད། ཅེས་
སོགས་ཀྱིས་བསྟན། དེའང་ཐོག་མར་བླ་མས་སློབ་མ་སྣང་གསུམ་སྐབས་ལྷག་མཐོང་གི་ཟབ་
མོ་དབུ་མའི་ལྟ་བ་མཐའ་བཞི་དང་བྲལ་བ་སོ་སོར་རང་གིས་རིག་པས་བརྡར་ཤ་བཅད་ཟིན་པ་དེ་
ལ། འདིར་རིག་པ་སྐད་ཅིག་མ་དེ་ཉིད་ངོ་ལེགས་པར་སྤྱད། དེའི་རྗེས་སུ་བསྡུས་འབྲིང་རྒྱས་
གསུམ་གྱི་སྒོ་ནས་ལྟ་བ་གཏན་ལ་འབེབས་པ་ཡིན་ཏེ། རྗེ་བཙུན་རིན་པོ་ཆེས། སློབ་མ་
ཁྲིད་པའི་ཚེ་བླ་མ་ལ་གསོལ་བ་གདབ་ཅིང་མོས་གུས་དྲག་པོ་ཞག་འགའ་བྱེད་དུ་གཞུག །དེ་
ནས་ངོ་སྤྲོད་པའི་ཚེ་ཆོས་ཐམས་ཅད་སེམས་སུ་བསྡུས་ཏེ། སེམས་ལས་མ་གཏོགས་པའི་ཆོས་གང་
ཡང་མེད་དོ། །ཞེས་ངེས་ཤེས་བསྐྱེད་ལ་ཐོག་མར་གསལ་བ་ངོས་གཟུང་། དེ་ནས་སྟོང་པ་
ངོས་གཟུང་། དེ་ལྟ་བུའི་གསལ་བ་དང་སྟོང་པ་གཉིས་སོ་སོར་སངས་རྒྱས་ཀྱིས་ཀྱང་དབྱེར་མི་
འདོད་དེ། ཟུང་འཇུག་ཡིན་ནོ་ཞེས་ངོ་སྤྲད་ལ་ངེས་ཤེས་སྐྱེས་སྐྱེས་བསྒོམ་དུ་གཞུག །ངེས་
ཤེས་སྐྱེས་ན་ལྷན་ཅིག་སྐྱེས་པའི་ཆོས་ཉི་ཤུ་རྩ་བཞི་བསྟན་ལ་ཞེས་སོགས་གསུངས་པའི་ཕྱིར།
དེའང་འདི་སྐབས་ཀྱི་གསལ་སྟོང་ཟུང་འཇུག་གསུམ་ནི། ཀུན་མཁྱེན་ཀླུ་སྒྲུབ་རྒྱ་མཚོའི་གསུང་
ལྟར། དཔེའི་ཡེ་ཤེས་ལའང་དངོས་བཏགས་གཉིས་ལས། བཏགས་པ་བ་ཡིན་ཏེ། དྲི་
བཅས་དེ་བཞིན་ཉིད་ཡིན་པའི་ཕྱིར། དེའང་གསལ་སྟོང་ཟུང་འཇུག་རགས་པ་རྣམ་རྟོག་ཕྲ་མོ་
ལ་ངོས་འཛིན། གསལ་སྟོང་ཟུང་འཇུག་ཕྲ་བ་ནི། རྣམ་རྟོག་ཕྲ་མོ་སྔ་མ་འགགས། ཕྱི་
མ་མ་སྐྱེས་པའི་བར་གྱི་གསལ་སྟོང་ཟུང་འཇུག་རིག་ཐོག་ཏུ་ངོ་སྤྲོད་པ་ལས། དོན་གྱི་གསལ་
སྟོང་ཟུང་འཇུག་མཚན་ཉིད་པའམ་དངོས་མངོན་སུམ་དུ་རྟོགས་པ་ནི་མ་ཡིན་པས་དེར་འཁྲུལ་པར་
མི་བྱ་སྟེ། རྗེ་བཙུན་ཆེན་པོས་འཁོར་འདས་དབྱེར་མེད་ཀྱི་འགྲེལ་པ་ལས། དེ་ལྟ་བུའི་རང་བཞིན་
གསུམ་ལེགས་པར་ངོ་འཕྲོད་ན་ལྟ་བ་འཁོར་འདས་དབྱེར་མེད་ཅེས་བྱ་བ་ཡིན་ནོ། །ཞེས་གསུངས་
ལ། དེས་ན་འཁོར་འདས་དབྱེར་མེད་མངོན་སུམ་དུ་རྟོགས་པ་ནི་འདས་པའི་ལམ་མ་གཏོགས་
འཇིག་རྟེན་པའི་ལམ་དུ་མེད་པར་རྣལ་འབྱོར་དབང་ཕྱུག་གིས་རྩ་བ་རྡོ་རྗེའི་ཚིག་རྐང་ལས་གསལ་
བར་གསུངས་པའི་ཕྱིར་རོ། །གཞན་ཡང་འཇིག་རྟེན་པའི་ལམ་ནི་མོས་པས་སྤྱོད་པའི་ས་ཡིན་
ལ། མོས་སྤྱོད་ཀྱི་ས་ན་གནས་ལུགས་མངོན་སུམ་རྟོགས་པ་མེད་པའི་ཚུལ་ནི་འདི་ཙམ་དུ་མ་

ཟད། གཞུང་ལུགས་ཆེན་པོ་གཞན་རྣམས་ཀྱི་དགོངས་པའང་རྩོད་མེད་ཡིན་ནོ། །དེ་ལྟར་ངོ་
སྤྲད་པའི་གཙོ་བོ་རྣམ་རིག་དེ་ཉིད་ཀྱི་གནས་ལུགས་སམ། ངོ་བོ་ནི་གདོད་མ་ནས་གསལ་སྟོང་
ཟུང་འཇུག་ལས་གཞན་དུ་ནམ་ཡང་མ་གྱུར། མི་འགྱུར་ཡང་ལྡོག་པ་ལ་ལྟོས་ནས་དངོས་བཏགས་
གཉིས་སུ་ཕྱེ་བའི་བཏགས་པ་བ་དེ་ལ་ད་ལྟ་རང་བཞིན་ལྷན་ཅིག་སྐྱེས་པའི་ཡེ་ཤེས་ཞེས་ཀྱང་བྱ།
དེ་ལ་དགོངས་ཏེ་རྗེ་བཙུན་ཆེན་པོས་ཀྱང་། སེམས་ཀྱི་ཁམས་ཐམས་ཅད་ལ་ངོ་བོ་ཉིད་དེ་ལྟར་
གནས་རུང་། མ་རྟོགས་པའི་དབང་གིས་འདི་ལྟར་འཁོར་བར་འཁྱམས་པ་ཡིན་ཏེ་ཞེས་གསུངས།
དེ་ལྟ་ནའང་ད་ལྟ་མོས་པས་སྤྱོད་པའི་ས་ན་གློ་བུར་གྱི་དྲི་མ་དང་བཅས་པའི་དབང་གིས་མན་ངག་
འདིའི་ལུགས་ལ་ཀུན་གཞི་རྣམ་ཤེས་ཀྱི་མིང་གིས་གདགས་ཏེ། གང་ལ་གདགས་ན། རྟོག་
པ་གཉིས་ཀྱི་བར་དུ་འབྱུང་བའི་རྟོག་མེད་གློ་བུར་གྱི་དྲི་བཅས་དེ་ལ་གདགས་པའོ། །ངོ་སྤྲོད་པའི་ཚེ་
ནའང་ཐོག་མར་གསལ་སྟོང་ཟུང་འཇུག་གི་གནས་ལུགས་དང་། རྟོག་པའི་རྒྱུ་འགྲུལ་རྣམས་བཅད་
ཚུལ་སོ་སོ་རང་གི་རིག་པས་སྒྲོ་འདོགས་ཞིབ་པར་གཅད་དེ་ཀུན་གཞིའི་རྣམ་ཤེས་ཉིད་ཀྱི་སྟེང་དུ་
གསལ་སྟོང་ཟུང་འཇུག་རགས་པ་དང་། ཕྲ་བའི་སྒོ་ནས་ལྷན་སྐྱེས་ཡེ་ཤེས་བཏགས་པ་བའམ།
དེའི་རྒྱུ་ཙམ་ངོ་སྤྱོད་ཅིང་། འཇོག་པའི་ཚེ་ནའང་དེ་གའི་ངང་དུ་འཇོག་པ་ལས། གནས་ལུགས་ངོ་
མའམ་རང་བཞིན་ལྷན་སྐྱེས་ཀྱི་ཡེ་ཤེས་དངོས་ནི་ད་ལྟ་སུས་ཀྱང་ངོ་སྤྱོད་པར་མི་ནུས་ཏེ། འཕགས་
པ་ཀླུ་སྒྲུབ་ཀྱིས་ཆོས་དབྱིངས་བསྟོད་པ་ལས། ཇི་ལྟར་འོ་མ་དང་འདྲེས་པས། །མར་གྱི་སྙིང་
པོ་མི་སྣང་བ། །དེ་བཞིན་ཉོན་མོངས་དང་འདྲེས་པས། །ཆོས་ཀྱི་དབྱིངས་ཀྱང་མི་མཐོང་ངོ༌། །ཇི་
ལྟར་འོ་མ་རྣམ་སྦྱངས་པས། །མར་གྱི་སྙིང་པོ་དྲི་མེད་འགྱུར། །དེ་བཞིན་ཉོན་མོངས་རྣམ་སྦྱངས་
པས། །ཆོས་དབྱིངས་ཤིན་ཏུ་དྲི་མེད་འགྱུར། །ཇི་ལྟར་མར་མེ་བུམ་ནང་གནས། །ཅུང་ཞིག་
སྣང་བར་མི་འགྱུར་བ། །དེ་བཞིན་ཉོན་མོངས་བུམ་ནང་གནས། །ཆོས་ཀྱི་དབྱིངས་ཀྱང་མི་
མཐོང་ངོ་། །ཕྱོགས་ནི་གང་དང་གང་དག་ནས། །བུམ་པར་བུ་ག་བཏོད་གྱུར་པ། །དེ་དང་དེ་
ཡི་ཕྱོགས་ཉིད་ནས། །འོད་ཀྱི་རང་བཞིན་འབྱུང་བར་འགྱུར། །གང་ཚེ་ཏིང་འཛིན་རྡོ་རྗེ་ཡིས། །
བུམ་པ་དེ་ནི་བཅག་གྱུར་པ། །དེ་ཚེ་དེ་ནི་ནམ་མཁའ་ཡི། །མཐར་ཐུག་བར་དུ་སྣང་བར་བྱེད། །
ཅེས་སོགས་རྒྱ་ཆེར་གསུངས་པ་ལྟར་རོ། །གལ་ཏེ་བླུན་པོ་ལ་ལ་དག་འདི་སྙམ་དུ། འཕགས་པའི་
ལུང་དེར་ནི་ཆོས་ཀྱི་དབྱིངས་ཞེས་བྱ་བ་ཙམ་ལས་མི་འདུག་པས། དེས་གསལ་སྟོང་ཟུང་འཇུག་

དངོས་སུ་མི་རྟོགས་པའི་ལུང་དུ་མི་འགྲུབ་བོ་སྙམ་ན། འདིའི་རང་བཞིན་སྟོང་པ་ཞེས་བྱ་བ་འདི་
ལས་ལོགས་སུ་གྱུར་པའི་ཆོས་དབྱིངས་ནི་མེད་ལ། སྟོང་པ་དེ་དང་གསལ་བ་གཉིས་ནི་སངས་
རྒྱས་ཀྱིས་ཀྱང་དབྱེར་མི་འདོད་པར་རྗེ་བཙུན་གྱིས་གསུངས་པའི་ལུང་གོང་དུ་དྲངས་མ་ཐག་པ་དེ་
དྲན་པར་གྱིས་ཤིག །རྣམ་འབྱོར་དབང་ཕྱུག་གི་ལུང་ནི། རྡོ་རྗེའི་ཚིག་རྐང་ལས། སྔོན་
བླ་མས་རྒྱུ་དུས་ན་བསྟན་པའི་འཁོར་འདས་དབྱེར་མེད་དེ་ཙམ་ན་རྟོགས། ཞེས་ས་དང་པོ་མ་ཐོབ་
པར་མི་རྟོགས་པར་གསུངས་སོ། །དེའི་རྗེས་སུ་ཞིབ་ཏུ་གཏན་ལ་ཕབ་ནས་བསྟན་ཏེ། དེ་ལ་
གསུམ། རྒྱུ་ལྷན་ཅིག་སྐྱེས་པའི་ཆོས་གསུམ། ལམ་ལྷན་ཅིག་སྐྱེས་པའི་ཆོས་གསུམ། འབྲས་བུ་
ལྷན་ཅིག་སྐྱེས་པའི་ཆོས་གསུམ་མོ། །དང་པོ་ལ་གསུམ། གསལ་བ་དང་། སྟོང་པ་དང་།
ཟུང་དུ་འཇུག་པའོ། །དེ་ལའང་མ་འཁྲུལ་བ་གནས་ལུགས་བཏགས་པ་བ་དངོས་དང་། འཁྲུལ་
བའི་ཚུལ་གཉིས། དང་པོ་ནི། གང་དུ་ངོ་སྤྲོད་པའི་ཚེ་ཚིག་གི་སྒོ་ནས་བསྟན་པ་ལྟར་རང་གིས་
ཀྱང་གོམས་མྱོང་ཅུང་ཟད་སྐྱེས་པ་དེས། སློབ་མ་ལ་གསལ་སྟོང་རགས་པ་རྣམ་རྟོག་ཕྲ་མོ་དང་།
ཕྲ་བ་རྗེ་ས་པཎ་གྱིས། རྟོག་པ་གཉིས་ཀྱི་བར་དག་ཏུ། །འོད་གསལ་རྒྱུན་མི་འཆད་པ་འབྱུང་། །
ཞེས་གསུངས་པ་ལྟར། རྣམ་རྟོག་ཕྲ་མོ་སྔ་མ་འགགས། ཕྱི་མ་མ་སྐྱེས་པའི་བར་གྱི་རྟོག་མེད་
དངོས་བཏགས་གཉིས་ཀྱི་ཟླས་ཕྱེ་བའི་བཏགས་པ་བ་དེ་ངོ་ལེགས་པར་སྤྱད། དེ་ནས་དེ་ལ་
གསལ་སྣང་ཅུང་ཟད་སྐྱེས་ཤིང་ཉམས་སུ་མྱོང་བ་ཞིག་དགོས་ལ། ཕྱི་མ་ནི་རེ་རེ་ལའང་བརྒྱད་
བརྒྱད་དེ། ཉོན་མོངས་དང་། རླུང་དང༌། ཡི་གེ་དང་། རྩ་དང་། ཁམས་དང་།
ནད་དང་། གདོན་དང༌། རགས་པ་བཅས། དེ་ལྟར་ན་ཉི་ཤུ་རྩ་བཞིའི་སྟེང་དུ་གསལ་
སྟོང་ཟུང་འཇུག་གསུམ་བསྣན་པས་རྒྱུའི་ལྷན་སྐྱེས་ཉི་ཤུ་རྩ་བདུན་ནོ། །དེ་ཙམ་དུ་མ་ཟད། གཞན་
ཡང་རང་གི་བློ་གྲོས་དང་འཚམས་པར་ཇི་ཙམ་སྤྲོས་ཀྱང་ཆོག་སྟེ། རྗེ་བཙུན་རིན་པོ་ཆེས། འདི་
ཞིབ་ཏུ་བརྗོད་ཀྱིས་མི་ལང་བའི་ཕྱིར། བླ་མ་ལས་མཉན་ཞིང་བསམ་མནོ་ཞིབ་ཏུ་བཏང་སྟེ་རྟོགས་
པར་བྱའོ། །ཞེས་གསུངས། སྤྱིར་གསལ་ཞིང་མི་སླུ་བ་རིག་པའི་མཚན་ཉིད་ཡིན་ལ། དེའང་ཐ་
སྙད་རིག་པ་ཀུན་རྫོབ་རྟོགས་པའི་ཤེས་རབ་དང་། གནས་ལུགས་རིག་པ་དོན་དམ་རྟོགས་པའི་
ཤེས་རབ་གཉིས་ལས། འདིར་ནི་ཕྱི་མ་ལྟར་རྩ་བའི་ལྷན་ཅིག་སྐྱེས་པའི་ཆོས་གསུམ་གྱི་སྟེང་དུ་
བླ་མས་ངོ་སྤྲོད་པ་ལྟར་བསྒོམས་ནས་སེམས་ཀྱི་དྭངས་སྙིགས་དབྱེ། དྭངས་མ་རང་རིག་ཡེ་
བ

ཤེས་སྐད་ཅིག་མའི་སྟེང་དུ་བརྡར་ཤ་གཅད་པ་ཉིད་ལམ་གྱི་རྩ་བར་མཛད་དེ། རྗེ་མཁྱེན་བརྩེའི་
གསུང་ལས། ང་གསུང་ངག་རིན་པོ་ཆེ་ཞུས་སྒོམ་བྱེད་པ་ཡིན། དེའི་ནང་ནས་ཀྱང་འཁོར་འདས་
དབྱེར་མེད་ཀྱི་ལྟ་བ་སེམས་ཀྱི་སྟེང་དུ་བསྒོམ་དགོས་པས། སེམས་འདི་ངོ་མ་ཤེས་ན་མགར་བ་
མཁས་ཀྱང་རྒྱུ་མེད་པར་བཟོ་མི་ཤེས་པ་བཞིན་དུ། བླ་མ་དང་གདམས་ངག་ཁྱད་པར་འཕགས་
ཀྱང་འཁྲིད་འདེབས་ཐེབས་མི་འདུག །རང་གི་སེམས་རང་གིས་མ་རྙེད་ན་གཞན་གྱིས་རྙེད་
པའི་ཐབས་མེད་པས། ཁ་ནང་དུ་ལོག་ནས་སྒོ་ལྔའི་ཤེས་པ་འཕྲོར་མི་འཇུག་པར་ཡིད་ནང་དུ་
བཀུག་ནས་སེམས་འཚོལ་བར་བྱེད་དགོས། གོང་དུ་གཞི་དུས་ཀྱི་ཀྱེ་རྡོ་རྗེ་རང་སེམས་སྤྲོས་བྲལ་དུ་
རང་ངོ་མ་ཤེས་པའི་དབང་གིས་འཁོར་བའི་གནས། ལུས། ལོངས་སྤྱོད་སྣ་ཚོགས་སུ་ཤར་
གསུངས་པས། སྣང་བ་ཐམས་ཅད་སེམས་ཀྱི་ཆོ་འཕྲུལ་ཡིན་པས་ན། དེའང་སེམས་དང་
པོར་ཡོད་དམ། མེད། མེད་ན་ནི་བེམས་པོ་རོའམ། རྡོ་ལྟ་བུ་དང་ཁྱད་མེད་དུ་འདུག་པ་
ལས། དེ་ལྟ་བུ་མ་ཡིན་པར་ད་ལྟ་གྱ་གྱུ་ཧྲིག་ཧྲིག་པོ། དེའང་སེམས་དེ་ཉིད་ཀྱིས་སྔར་འདས་
པའི་ཤུལ་རྗེས་བསྙགས་ནས་ཡུལ་ཐམས་ཅད་ལ་རྟོག་དཔྱོད་བྱེད། མ་འོངས་པའི་ཡུལ་ཐམས་
ཅད་ཀྱི་སྔོན་བསུས་ནས་བྱ་བློ་བྱེད་བློ་མང་དུ་སེམས་པ་དང་། ད་ལྟའི་ཡུལ་ཐམས་ཅད་ལ་ཞུགས་
ནས་རྣམ་རྟོག་སྣ་ཚོགས་སུ་འཕྲོ་བར་འདུག་པ་འདི་ཡིན། ཡོད་པའི་ཚེ་ན་འཁོར་བའི་རྣམ་པར་
ཡོད་དམ། མྱང་འདས་སུ་ཡོད། འཁོར་བའི་རྣམ་པར་ཡོད་ན་བེམས་པོར་ཡོད་དམ། ཤེས་
པར་ཏེ་རྣམ་པར་ཤེས་པའི་ཚོགས་བརྒྱད་དུ་ཡོད་དམ། ལྡན་མིན་འདུ་བྱེད་སྲོག་དང་ཡི་གེ་སོགས་
སུ་ཡོད་དམ། དེས་མཚོན་པའི་དབྱིབས་གྲུ་བཞི་སོགས་སམ། ཁ་དོག་དཀར་དམར་སོགས་
ཇི་ལྟར་དུ་ཡོད། རང་གི་སྤྱི་བོ་ནས་རྐང་མཐིལ་བར་གྱི་ལུས་ཕྱི་ནང་། ཤ་སྤགས། རུས་
པ། ནང་ཁྲོལ། དོན་སྙིང་ནས་བཟུང་སྟེ། ཕྱི་རོལ་གྱི་རི། རྭ་བ། ཁང་ཁྱིམ། མདོར་
ན་སྣོད་བཅུད་གང་ལ་གནས། ཡང་ནས་ཡང་དུ་བསྐྱར་ཞིང་བཙལ། དེ་ལྟར་བཙལ་བས་རྒྱུ་
ཙམ། རིག་ཙམ་དེ། འཇམ་མགོན་ས་སྐྱ་པཎྜི་ཏས། རིང་དུ་བསྲིངས་ན་མི་འགྲོ་ཞིང་། །
ཉེ་བར་བསྟེན་ན་མི་གནས་ལ། །ཞེས་གསུངས་པ་ལྟར། གློ་བུར་དུ་རྒྱུ་ཙམ། གསལ་
ཙམ་ལ་ལྟོས་དང༌། གྲུ་ཙམ། གསལ་ཙམ་སྔ་མ་འགགས། ཕྱི་མ་མ་སྐྱེས་པའི་བར་ལ་
གནས་ན་གནས་པའི་མཚན་ཉིད་ཡིན། གནས་པས་འདི་གནས་བཅུག་བསམ་པ་དང་། གནས་

མཁན་གྱིས་འདི་ལ་གནས་བསམ་པའི་ཕན་ཚུན་དམིགས་རེས་བྱས་པ་ལྟ་བུ་མི་སྲིད་དེ། དེ་གཉིས་
ལྡོག་ཚུལ་ཐ་དད་ཙམ་ཡིན་པས་སོ། །སྣང་བ་ཐམས་ཅད་སེམས་ཀྱི་ཆོ་འཕྲུལ་ཡིན་པས་དཔེར་
ན་ཆུ་དང་རླབས་ཀྱི་དཔེ་བཞིན་གནས་ཡུལ་དང་བྲལ་བས་སོ། །དེ་ལྟར་བཙལ་ཡང་མ་རྙེད་པ་
ན། མདུན་གྱི་ནམ་མཁར་བླ་མ་སྔར་བཞིན་བསམ། གསོལ་བ་ཤུགས་དྲག་པོས་ལུས་ངལ་
མ་ཆད་ཀྱི་བར་དུ་གདབ། བླ་མ་རང་ལ་བསྟིམ། ཡང་སྔར་བཞིན་བཙལ་ལ། རང་སེམས་
འདི་འདྲ་ཞིག་འདུག་སྙམ་དུ་ཐག་ཆོད་ཀྱི་ངེས་ཤེས་མ་སྐྱེས་ཀྱི་བར་དུ་སྒོམ་པར་བྱེད། དེ་ལྟར་
བཙལ་བས་སེམས་ལ་གཟུགས་དབྱིབས་སུ་གྲུབ་པ་ལྟ་བུ་རྙེད་རྒྱུ་མེད་ཀྱང་། སེམས་གྲུ་ཙམ།
རིག་ཙམ། ཡེར་ཙམ། མྱོང་རིག་སལ་ལེ་བ་འདི་ངོས་ཟིན་འོང་ལ། དེ་གསལ་བ་སེམས་ཀྱི་
མཚན་ཉིད་ཅེས་བྱ་བ། ཚོགས་བརྒྱད་ཀྱིས་བསླད་པ་དང་བྲལ་བ། སེམས་ཀྱི་ཡོན་ཏན་གྱི་
སུམ་ཆ་གཅིག་མཐོང་བ་ཡིན། གསལ་བ་དེའི་ངོ་བོ་ལ་བལྟས་པའི་ཚེ་གང་དུའང་མ་གྲུབ་པའི་
སྟོང་པ་ཉིད་དུ་ལྷང་ངེར་གནས་པ་ནི་སྟོང་པ་སེམས་ཀྱི་རང་བཞིན་ཡིན། དེའང་འཇམ་མགོན་བླ་
མས། ལེགས་པར་བརྟགས་ན་མ་གྲུབ་པ། །འདི་ཡི་རང་བཞིན་ཇི་ལྟ་བུ། །ཞེས་གསུངས་
པ་བཞིན་ནོ། །དེ་ལྟར་གསལ་བ་བཙལ་བས་མ་རྙེད་པ་དེ་ག་སྟོང་པ། སྟོང་པ་འཚོལ་མཁན་དེ་
ག་གསལ་བ། གསལ་བ་དང་སྟོང་པ་འདིའོ་ཞེས་སོ་སོར་འབྱེད་མ་ཤེས་པ་ནི་ཟུང་འཇུག་གམ།
བརྗོད་བྲལ་ལམ། བཅོས་མིན་སེམས་ཀྱི་ངོ་བོ་ཞེས་བྱ་བ་ཡིན། དེ་ལྟ་བུའི་སེམས་གསལ་
བ་དེ་ཕྱི་རོལ་པའི་བདག་ཤེས་རིག་ལྟ་བུའི་རྟག་བརྟན་བདེན་གྲུབ་ཅན་མ་ཡིན། སྟོང་པ་དེའང་
དགག་བྱ་བཅད་ཙམ་གྱིས་སྟོང་པ་དང་། སྟོང་པ་ཉི་ཚེ་བ་དང་། ཆད་སྟོང་སོགས་མ་ཡིན་
པར་རང་བཞིན་བདེན་པས་སྟོང་པ། ཟུང་འཇུག་ངོ་བོ་ཉིད་བདེན་པས་སྟོང་ཞིང་གདངས་འགག་
མེད་ཟུང་དུ་འཇུག་པར་གདོད་མ་ནས་གནས་པ་ལས། སྟོང་པ་དང་ཟུང་འཇུག་གཞན་ནས་
བསྣན་པ་ལྟ་བུ་མ་ཡིན་པར་བློའི་ཡུལ་ཐམས་ཅད་ལས་འདས་ཤིང་། བརྗོད་པའི་མཐའ་ཐམས་
ཅད་དང་བྲལ་བ་དེ་ཀ་སེམས་ཀྱི་དྭངས་མ་རིག་པ་སྐད་ཅིག་མ། གཞི་དུས་ཀྱི་ཀྱེ་རྡོ་རྗེ། འཁོར་
འདས་དབྱེར་མེད། གཞི་དུས་ཀྱི་སངས་རྒྱས་ཞེས་བཏགས་པ་བ་དེ་ཡིན་ལ། དེ་ཉམས་སུ་
ལེན་པའི་ཚུལ་ནི། བླ་མའི་ཐུགས་དང་རང་སེམས་དབྱེར་མེད་དུ་འདྲེས་པའི་ངང་ནས་རང་གི་
སེམས་ལ་རང་གིས་བལྟས་པའི་ཚེ་གསལ་ཙམ། རིག་ཙམ། བྲེང་ཙམ། གྲུ་ཙམ། ཡེད་

ཙམ་དེ་ངོ་ཤེས་པར་བྱས་ལ། དེ་གའི་ངང་དུ་འཛིན་པ་མ་ཞུགས་པར་ཅི་ཙམ་གནས་ཀྱི་བར་དུ་
གཞག །རྣམ་རྟོག་ཅིག་གསར་དུ་ཐོལ་གྱིས་སྐྱེས་བྱུང་བའི་ཚེ། རྣམ་རྟོག་དེ་དང་པོ་གང་
ནས་བྱུང་། ཡུལ་དུས་རྣམ་པ་ཇི་ལྟ་བུར་བྱུང་བརྟགས་པས། གང་དུའང་མ་རྙེད་པ་ནི་དང་
པོར་སྐྱེ་བའི་རྒྱུས་སྟོང་། བར་དུ་རང་གི་ལུས་ཀྱི་ཕྱི་ནང་། སྣོད་བཅུད། འཁོར་འདས་ག་འདྲ་
ཞིག་ན་གནས། ཚུལ་ཇི་ལྟ་བུར་གནས་བརྟགས་པའི་ཚེ་གང་ལའང་མི་གནས། གང་དུའང་
མ་གྲུབ་པས་བར་དུ་གནས་པའི་ངོ་བོས་སྟོང་། མཐར་འདི་འདྲ་ཞིག་ཏུ་འགག་བྱ་བའམ། ཟད་སོང་
བྱ་བ་མི་དམིགས་པས་མཐར་འགག་པའི་འབྲས་བུས་སྟོང་སྟེ། སྐྱེ་འགག་གནས་གསུམ་དང་བྲལ་
བའི་སྟོང་པ་ཉིད་དུ་བཞུགས་པ་དེ་ངོ་ཤེས་པར་བྱས་ནས་རིག་པ་བཟོ་མེད་དུ་ཆམ་གྱིས་འཇོག་
གསུངས། དེ་ལ་སྤྱིར་དཔྱད་སྒོམ་དང་། འཇོག་སྒོམ་གཉིས་ལས། འདིར་སོ་སོར་རྟོག་
པའི་ཤེས་རབ་ཀྱིས་དཔྱད་ཅིང་སྒྲོ་འདོགས་བཅད་ནས་དཔྱད་དོན་སྒོམ་པ་ལ་སྦྱར་བ་ཡིན། དེ་
ལྟར་བྱས་ཀྱང་ཇི་ལྟར་མ་བྱུང་ན། ཡང་སྔར་བཞིན་བླ་མ་ལ་གསོལ་བ་གདབ། བླ་མའི་ཐུགས་
དང་རང་སེམས་དབྱེར་མེད་དུ་འདྲེས་ཡོད་སྙམ་པ་དེ་གའི་ངང་དུ་འཛིན་པ་མ་ཞུགས་པར་ཆམ་མེར་
འཇོག་པ་འཇོག་སྒོམ་སྟེ། དེ་གཉིས་སྤེལ་ཞིང་ཉམས་སུ་ལེན་པར་བྱེད། འདིར་ཐམས་ཅད་མཁྱེན་
པ་ཀླུ་སྒྲུབ་རྗེས་འཁོར་འདས་དབྱེར་མེད་ཀྱི་ལྟ་བ་གཙོ་ཆེ་ཚུལ་ལ་མདོ་སྔགས་དང་། རང་ལུགས་རྗེ་
བཙུན་གོང་མའི་གསུང་གི་གནད་མང་དུ་དྲངས་ནས་ཞལ་གསལ་གནང་བར་ཁྱད་གཞི་སེམས་ངོས་
འཛིན་ཚུལ་ལ་སེམས་འཚོལ་དང་ལྟ་བའི་ངོ་སྤྲོད་གཉིས་སུ་མཛད་ནས། གཉུག་མ་ལྷན་སྐྱེས་
ཡེ་ཤེས་ངོ་སྤྲད་པར་བྱ་ཞེས་སེམས་འཁྲུལ་པའི་ཆ་ཚོགས་བརྒྱད་གསལ་སྟོང་ཟུང་འཇུག་ཙམ་པོ་བ་
སེམས་སྙིགས་མ་དང་། གཟུང་འཛིན་རྙོག་མས་དྭངས་པའི་རང་བཞིན་འོད་གསལ་བདེན་པས་
སྟོང་པའི་རང་རིག་སྐད་ཅིག་མ་དྭངས་མ་ལ་བཞེད་དེ། རྗེ་བཙུན་རྣལ་འབྱོར་དབང་ཕྱུག་གིས།
འདི་ཉིད་གསལ་ཞིང་སྟོང་པ་དང་། །རིག་པ་དེ་ཉིད་མ་འགགས་པ། །རང་རིག་ཡེ་ཤེས་
སྐད་ཅིག་མ། །འདི་ནི་ཐོག་མ་དབུས་མཐའ་མེད། །སྲིད་མེད་མྱ་ངན་འདས་པ་མེད། །བདག་
མེད་གཞན་ཡང་མེད་པ་སྟེ། །འདི་ནི་མཆོག་ཏུ་བདེ་ཆེན་ཉིད། །འདི་ལས་མཚོན་ཏེ་ཤེས་
པར་བྱ། །འདི་ཡི་རང་བཞིན་སྐུ་གསུམ་དང་། །ཡེ་ཤེས་ལྔ་ཡི་བདག་ཉིད་ཅན། །ཞེས་
གསུངས་པའི་སེམས་ཀྱི་དྭངས་མ་ངོ་སྤྲོད་པ་དོན་མཐུན་ཞིང་། ལམ་གྱི་རྩ་བ་སྙིང་པོའི་དོན་

གཅིག་ཤེས་ཀུན་གྲོལ་གྱི་ཟབ་ཐིག་ལགས། འདི་བཞིན་ངོར་ཆེན་རྡོ་རྗེ་འཆང་གིས་ཀྱང་ཀྱེ་རྡོ་
རྗེའི་བསྐྱེད་རིམ་མན་ངག་གནད་ཀྱི་ཟླ་ཟེར་ལས་སློབ་དཔོན་བིརླ་པ་དབུ་མ་པའི་སློབ་དཔོན་དུ་
བསྒྲུབ་པའི་ཕྱིར་ལུང་འདི་འདྲེན་པར་མཛད་ཅིང་། དེ་བཞིན་དུ་གསུང་ངག་རིན་པོ་ཆེའི་གནད་ཕྱིན་
ཅི་མ་ལོག་པར་མཁྱེན་པ་ཐམས་ཅད་མཁྱེན་པ་དཀོན་མཆོག་ལྷུན་གྲུབ་ཀྱིས་རྒྱུད་གསུམ་མཛེས་
རྒྱན་དུ། ཀུན་གཞི་རྒྱུ་རྒྱུད་ལ་འཁོར་འདས་དབྱེར་མེད་ཀྱི་ལྟ་བ་བསྒོམ་པའི་སྐབས། རང་བཞིན་
གསུམ་མ་འཁྲུལ་བའི་སྐབས་སུ་ལུང་འདི་ཉིད་འདྲེན་པར་མཛད། དེ་བས་ན་སེམས་ཀྱི་དྭངས་
སྙིགས་ཕྱེ་བ་འདི་ཞལ་གསལ་གནང་མ་གནང་གིས་ཚོགས་སློབ་ཀྱི་དབྱེ་བ་ཙམ་ལས། མདོ་འགག་
སྙིང་པོའི་གནད་གཅིག་ཡིན་ནོ། །དེ་རྣམས་ཀྱི་གནད་དྲིལ་ནས་ཉམས་སུ་ལེན་པའི་ཚུལ་ལ། རྗེ་
མཁྱེན་བརྩེས། ལྷན་སྐྱེས་གསུམ་གྱི་སེམས་ཐག་ནང་ནས་ཆོད་པ་འདི་ཐོས་བསམ་གྱིས་སྒྲོ་
འདོགས་བཅད་ནས། དཔྱད་དོན་རིག་ཐོག་ནས་བརྡར་ཤ་ཆོད་པ་ཞིག་མ་བྱུང་ན། འོག་
ནས་འབྱུང་བའི་བསྐྱེད་རྫོགས་ཀྱི་རིམ་པ་རྣམས་མཚན་བཅས་ཙམ་ལས། མཚན་མེད་དུ་མི་
འགྱུར་བས་ན་སེམས་འཚོལ་འདི་གལ་ཆེ་བར་གསུངས་པས། དེ་ལ་ཀླུ་སྒྲུབ་རྗེའི་གསུང་ལྟར་
བརྗོད་ན། གསལ་སྟོང་ཟུང་འཇུག་རགས་པ་རྣམ་རྟོག་ཕྲ་མོའི་སྟེང་ནས་ངོ་སྤྲོད་པའི་ཚུལ་དང༌། །
གསལ་སྟོང་ཟུང་འཇུག་ཕྲ་བ་གཉུག་མ་ལྷན་ཅིག་སྐྱེས་པའི་ཡེ་ཤེས་བཏགས་པ་བའི་སྟེང་ནས་ངོ་
སྤྲོད་པའི་ཚུལ་ལོ། །དང་པོ་ནི། མི་མེད་ལུང་སྟོང་དུ་ལུས་གནད་རྣམ་སྣང་ཆོས་བདུན་བཅས་
ནས་རླུང་རོ་དགུ་ཕྲུགས་སུ་འབུད། རིག་པ་ངོ་འཕྲོད་མི་འཕྲོད་བླ་མའི་བྱིན་རླབས་ལ་རག་
ལས་པས། དེ་ལ་སྦྱོར་བ་སྐྱབས་སེམས་ནི། བདག་སོགས་འགྲོ་ཀུན་དེང་ནས་བྱང་ཆུབ་
བར་དུ་བླ་མ་དང་དཀོན་མཆོག་གསུམ་ལ་སྐྱབས་སུ་མཆིའོ། །གཞན་དོན་དུ་རྫོགས་པའི་
སངས་རྒྱས་ཐོབ་པའི་ཕྱིར་ཟབ་མོའི་རྣལ་འབྱོར་ཉམས་སུ་བླང་བར་བགྱིའོ། །ལན་གསུམ།
དངོས་གཞི་ཚོགས་ཞིང་གསལ་གདབ་པ་ནི། རང་གི་མདུན་གྱི་ནམ་མཁའ་ཡིད་འཕྲོག་པའི་
མཆོད་སྤྲིན་གྱི་དབུས་སུ་སེང་ཁྲི། པད་ཉི། བདུད་བཞིའི་གདན་གྱི་སྟེང་དུ། རྩ་བའི་བླ་
མ་དགེས་པ་རྡོ་རྗེ་སྐུ་མདོག་སྔོན་པོ། ཞལ་བརྒྱད། ཕྱག་བཅུ་དྲུག་པ། ཞབས་བཞི་པ།
ཡུམ་རྡོ་རྗེ་བདག་མེད་མས་འཁྱུད་པ། གར་དགུའི་ཉམས་ཀྱིས་རོལ་པ། གནས་གསུམ་དུ་
རྡོ་རྗེའི་ཡི་གེ་འབྲུ་གསུམ་གྱིས་མཚན་པ། ཕུང་པོ་ལྔ་རིགས་ལྔ། འབྱུང་བ་ལྔ་ཡུམ་ལྔ། དབང་

པོ་ཚིགས་མཚམས་རྩ་རྒྱུས་རྣམས་སེམས་དཔའ་བརྒྱད་དང་། སྐུའི་གནས་བཅུ་ཁྲོ་བོའི་དབང་པོ་
བཅུ། ཟག་མེད་ཡུལ་རྣམས་རྡོ་རྗེའི་ལྷ་མོར་དངོས་སུ་གསལ་བའི་མཐའ་སྐོར་དུ་སྐྱབས་ཡུལ་རྒྱ་
མཚོའི་ཚོགས་དང་བཅས་ཏེ་སྣང་སྟོང་ཟུང་འཇུག་དགེས་བཞིན་བཞུགས་པར་གྱུར་པར་བསམས་
ལ། གསོལ་བ་གདབ་པ་ནི། སྙིང་ཁོང་རུས་པའི་གཏིང་ནས། སྐྱབས་གནས་ཀུན་འདུས་བླ་
མ་རིན་པོ་ཆེ། །དྲིན་ཆེན་ཆོས་ཀྱི་རྗེ་ལ་གསོལ་བ་འདེབས། །མཉམ་མེད་བཀའ་དྲིན་ཅན་
གྱིས་ཐུགས་རྗེས་གཟིགས། །འདི་ཕྱི་བར་དོ་ཀུན་ཏུ་བྱིན་གྱིས་རློབས། །ཞེས་ལུས་ཀྱི་བ་སྤུ་
གཡོ་བ། མིག་ནས་མཆིལ་མ་འཁྲུགས་པ། བློ་སྣ་བླ་མས་འཕྲོག་པ་ཞིག་མ་བྱུང་གི་བར་དུ་
ལན་བརྒྱ་སྟོང་ཅི་ནུས་སུ་བརྗོད། གཞན་ཡང་སེམས་གང་ཁུལ་ཆེ་བའི་བླ་མའི་གསོལ་འདེབས་
ཅི་ཤེས་བརྗོད་མཐར། ཞེན་པ་སྤང་བ་ནི། བདག་གི་ཉོན་མོངས་པའི་རང་གཟུགས་ལུས་དང་།
ལོངས་སྤྱོད། དགྲ། གཉེན། བར་མའི་སྣང་བ་ཐམས་ཅད་རྗེ་བཙུན་བླ་མ་རིན་པོ་ཆེ་ལ་
དབུལ་བར་བགྱིའོ། །གཟུང་འཛིན་གྱི་རྣམ་རྟོག་ཞི་བར་བྱིན་གྱིས་བརླབ་ཏུ་གསོལ། མཆོད་
པ་དབུལ་བ་ནི། རང་གི་ལག་གཡས་རལ་གྲིས་ཕུང་པོ་ཚོགས་སུ་སྤར་ནས། །ཨོཾ་ཨཱ༔ཧཱུྃ་ཧ་ཧོཙཱཧཱིས་
ཟག་མེད་ཀྱི་བདུད་རྩིར་བསྒྱུར་བ་རང་སེམས་ལྷར་གསལ་བས་མཆོད་པའི་ལྷ་མོ་སྤྲོས་པས། བླ་མ་
སྐྱབས་གནས་རྒྱ་མཚོའི་ཚོགས་རྣམས་མཆོད་དེ། བདག་ལ་མཆོག་དང་ཐུན་མོང་གི་དངོས་གྲུབ་མ་
ལུས་པ་སྩལ་དུ་གསོལ། ཞེས་ཡང་ཡང་བརྗོད་མཐར། མཆོད་པའི་ལྷ་མོ་རྣམས་ཀྱང་རྩ་བའི་བླ་
མ་ལ་ཐིམ་པས་ཟག་མེད་བདེ་ཆེན་གྱིས་དགེས་པའི་གཟི་བྱིན་འབར་ཏེ། ལྷག་མས་རིགས་དྲུག་གི་
མགྲོན་ཀུན་ཚིམ་པར་གྱུར་པར་བསམ། རྗེས་དབང་དང་དངོས་གྲུབ་བླང་ཞིང་དེ་ཁོ་ན་ཉིད་ལ་
བློ་གཞག་པ་ནི། མཐའ་སྐོར་གྱི་སྐྱབས་ཡུལ་རྣམས་རྩ་བའི་བླ་མར་བསྡུས་ནས། བླ་མའི་གནས་
གསུམ་ལས་འབྲུ་གསུམ་འོད་ཟེར་དང་བཅས་པ་རིམ་དང་ཅིག་ཅར་དུ་བྱུང་ནས་རང་ལ་ཐིམ་པས་
སྒྲིབ་བཞི་དག །དབང་བཞི་ཐོབ། བྱིན་རླབས་དང་དངོས་གྲུབ་ཐམས་ཅད་སྩལ་བར་བསམས་
ལ། བླ་མ་དང་རང་སེམས་དབྱེར་མེད་པའི་གཤིས་ལུགས་བརྗོད་མེད་གསལ་མདངས་མ་འགགས་
པའི་མོས་གུས་ལམ་ཁྱེར་གྱི་ཕྱག་རྒྱ་ཆེན་པོའི་ངང་བསྒོམ་བྱ་སྒོམ་བྱེད་དང་བྲལ་བའི་དབྱིངས་སུ་
མཉམ་པར་གཞག །དེ་ནས་ལུས་གྲིམས་ཤ་ཐོན་པར་བྱ། སེམས་སྒྲིམ་ལྷོད་རན་པར་བྱས་
ཏེ། ཤེས་པ་ཁ་ནང་དུ་ཕབ་ལ། སེམས་ལ་སེམས་ཀྱིས་བལྟ་བའི་ཚུལ་གྱིས་རང་རྒྱུད་ལ་

བྱེད་པ་པོའི་སེམས་དེ་ཨེ་འདུག་ལྟོས། མེད་ན་ཕྱི་རོལ་གྱི་བེམས་པོ་ས་རྡོ་དང་འདྲ་སྟེ། རང་ལུས་
ལ་གནོད་པ་བྱས་ཀྱང་སྡུག་བསྔལ་མི་སྐྱེ། ཡོད་ན་ལུས་ཀྱི་ཕྱི་ནང་གང་ན་ཡོད། ཕྱི་རུ་ཡོད་
ན་ཁང་པ་དང་། རི་ཀླུང་ནས་འཇིག་རྟེན་གྱི་ཁམས་གང་དུ་ཡོད། དེར་ཡོད་ན་དམིགས་དགོས་
པ་ལ་སུས་ཀྱང་མ་དམིགས་པའི་ཕྱིར། ནང་ལུས་ལ་ཡོད་ན་ལུས་ཀྱི་ཡན་ལག །མགོ་འཇུག།
པགས་པ། ཤ་རུས་ཆ་ཤས་སོ་སོར་ཕྱེ་ནས་གང་ན་གནས། ཕུ་འདེད་མདའ་འདེད་བྱས་ཏེ་
གནས་ས་གང་ན་འདུག །ཁ་དོག་དང་དབྱིབས་ཇི་འདྲ་ཞིག་འདུག །ངེས་པ་ཨེ་རྙེད་ལྟོས།
ངེས་པ་མ་རྙེད་ན་རེས་འགའ་ཡུལ་སྡུག་མི་སྡུག་ལ་ཆགས་སྡང་དྲག་པོ་སྐྱེ་རུ་གཞུག །དེ་སྐྱེས་ཙ་
ན་ཆགས་སྡང་གི་སེམས་དེ་སྔར་བཞིན་ཇི་ལྟར་འདུག་ངེས་པ་ནམ་རྙེད་དུ་བཙལ། རེས་འགའ་
བླ་མ་ལ་གསོལ་བ་དྲག་ཏུ་གདབ་ཅིང་། ཁ་ནང་དུ་ལོག་ལ་རང་སེམས་ལ་བལྟའོ། །དེ་ལྟར་
ཐུན་བཅད་དེ་ཡང་ཡང་བཙལ། ཅི་སྟེ་མ་རྙེད་ན་ཕྱག་འཚལ་སྐོར་སྦྱོང་དྲག་ཏུ་བྱས་པས་ངལ་དུ་
བཅུག་སྟེ་སྔར་བཞིན་བཙལ། དེ་ལྟ་བུར་ཉིན་མཚན་ཁོར་ཡུག་ཏུ་རྒྱུན་བསྲིངས་ནས་བཙལ་
བས་ནམ་ཞིག་གི་ཚེ་རྗེས་ཐོབ་ཀྱི་རྣམ་རྟོག་འཁྲུལ་པ་རྒྱུན་འབྱམས་ཡུལ་ལ་དབང་མེད་དུ་འཁྱམས་
པ་དེ་དྲན་ཤེས་ཀྱིས་ཚོར་ནས་རིམ་གྱིས་བར་མཚམས་ཆོད་དེ་ཅུང་ཟད་དྭངས་པ་ན། བརྟགས་
ན་ངེས་པ་མི་རྙེད་པས། ཐ་སྙད་དུ་ད་ལྟའི་རྣམ་རྟོག་ཕྲ་མོ་གྱ་གྱུ་ཧྲིག་ཧྲིག་པོ་འདིའམ། སེམས་
གསལ་ཙམ། རིག་ཙམ། རྒྱུ་ཙམ། སལ་ལེ་བ་འདི་ངོས་ཟིན་ཏེ་ནང་ནས་མྱོང་བ་ཅུང་ཟད་
ཤར་ན། དེ་ཉིད་སེམས་གསལ་བའི་ཆ། གསལ་བ་སེམས་ཀྱི་མཚན་ཉིད་ཅེས་པ་སེམས་
ཀྱི་ཡོན་ཏན་སུམ་ཆ་གཅིག་རྟོགས་པ་ཡིན་པས། གསལ་བ་རང་སོ་གཟུང་བ་ཞེས་བྱ། དེ་
ལྟ་བུའི་ངེས་པ་ནམ་རྙེད་ལ་སེམས་འཛིན་མེད་དུ་ཆམ་མེར་འཇོག་པའི་མཉམ་གཞག་ཐུན་བཞི་ལ་
སོགས་པར་བསྒོམ། གཉིས་པ་སྟོང་པ་རང་སོ་གཟུང་བ་ནི། དེ་ལྟ་བུའི་སེམས་བཞག་ན་མི་
སྡོད། བཏང་ན་མི་འགྲོ། མི་འཆར་དགུ་འཆར་བྱེད་པ་འདི་ལ་དབྱིབས། ཁ་དོག །གནས་
ཕྱི་ནང་སོགས་མཐའ་འདེད་བྱས་པས་དང་པོར་སྐྱེ་ས་མ་རྙེད་པས་སྐྱེ་བས་སྟོང་། བར་དུ་གནས་
ས། དབྱིབས། ཁ་དོག་མ་རྙེད་པས་གནས་པས་སྟོང་། ཐ་མར་འདིར་སོང་བྱ་བའི་འགག་
ས་མ་རྙེད་པས་འགག་པས་སྟོང་སྟེ། སྐྱེ་འགག་གནས་གསུམ་དང་བྲལ་བའི་སྟོང་པ་ཉིད་ལ་
ངེས་པ་ནམ་རྙེད་པའི་ཚེ་འཛིན་མེད་དུ་ཆམ་མེར་ཅི་གནས་སུ་གཞག །ཅིས་ཀྱང་འཕྲོ་ན་བླ་མར་

གསོལ་བ་གདབ་ཅིང་འཛིན་མེད་དུ་བསྲེལ། ཡང་འཕྲོ་བའི་ངོ་བོ་ལ་ཅེར་གྱིས་བལྟས་ཏེ་འཛིན་
མེད་དུ་བསྲེལ་ལོ། དེ་ལྟར་ཐུན་བཞིར་བསྐྱངས་ཏེ་ཡུན་རིང་དུ་གོམས་པས་གོ་ཡུལ་ཙམ་མ་
ཡིན་པར་སྐྱེ་འགག་གནས་གསུམ་དང་བྲལ་བའི་སྟོང་ཉིད་ལ་ནང་ནས་ཡིད་ཆེས་ཀྱི་མྱོང་བ་ལྷང་
ངེར་ཤར་དུས་སྟོང་པ་སེམས་ཀྱི་རང་བཞིན་ཞེས་པ་སེམས་ཀྱི་ཡོན་ཏན་སུམ་ཆ་རྟོགས་པ་ཡིན།
གསུམ་པ་ཟུང་འཇུག་ལ་ལ་བཟླ་བ་ནི། དེ་ལྟར་སེམས་སྟོང་པ་ཉམས་སུ་མྱོང་བའི་ཚེ་ཅི་མེད་
ཅང་མེད་ཀྱི་ཆད་སྟོང་ནམ་མཁའ་སྟོང་པ་ལྟ་བུར་སོང་བ་མ་ཡིན་ཏེ། ཅིར་ཡང་འཆར་དུ་རུང་
བའི་གསལ་ཙམ། རིག་ཙམ་ཞིག་ཏུ་འདུག །དེའི་རང་ངོ་ལ་ཅེར་གྱིས་བལྟས་པས་རང་བཞིན་
གང་དུའང་གཟུང་དུ་མི་འདུག་པས་སྟོང་པ་ཉིད་དུ་ཐག་ཆོད། དེ་ལྟར་གསལ་སྟོང་གཉིས་པོ་
གཅིག་གིས་གཅིག་སྤངས་པའི་ཡ་བྲལ་བ་ལྟ་བུ་མ་ཡིན་ཏེ། ད་ལྟའི་རྣམ་རྟོག་ཕྲ་མོ་སྐྱེ་འགག་
གནས་གསུམ་དང་བྲལ་བའི་སྟོང་པར་འཇུག་པ་འདི་ཡིན། སྟོང་པ་འཚོལ་མཁན་འགྱུ་སེ་བ་
འདི་ནི་གསལ་བ་ཡིན་པས། གསལ་བའི་དུས་ན་སྟོང་པ། སྟོང་པའི་ངང་ནས་གསལ་བ་
རང་ཤར་དུ་འབྱུང་བའི་གསལ་སྟོང་ཟུང་འཇུག་ཏུ་ཐག་ཆད་ཀྱིས་གཅད་པ་ནི་ལ་ཟློ་བའི་དོན་ཡིན་
པས། ཟུང་འཇུག་འཛིན་མེད་དམ། བརྗོད་མེད་ཀྱི་ངང་དུ་ལྷོད་ཀྱིས་གློད་ལ་ཆམ་མེར་གཞག །
དེ་ལྟར་ཐུན་བཞིར་བསྐྱངས་པས་གོ་ཡུལ་ཙམ་མིན་པའི་མྱོང་བ་གཤའ་མ་ཞིག་ནང་ནས་ཤར་དུས་
རྣམ་རྟོག་འཁྲུལ་པ་རྒྱ་འབྱམས་ཀྱི་དབང་དུ་མ་ཤོར་བར་ཐོལ་སྐྱེལ་རྦད་གཅད་དམ། ཐད་ཀ་
ཐད་ཀར་གཅད་པའི་ཚུལ་གྱིས་ཉམས་སུ་བླང་བར་བྱའོ། །མགྱོགས་ཁྲིད་ཀྱི་སྐབས་སུ། དེ་
ལྟར་བདུན་གཉིས་གསུམ་སོགས་སུ་ཉིན་རེ་བཞིན་སློབ་དཔོན་གྱིས་གསལ་སྟོང་ཟུང་འཇུག་རགས་
པ་ངོ་སྤྲད་དེ་བསྒོམ་དུ་གཞུག་གོ། །།
༼༣༽ དེ་ཉིད་ངོ་འཕྲོད་པའི་ངག་རྒྱུག་ཕེར་བ་ནི། དམིགས་པ་སྤོ་ཆོག་པས།
༈ དེ་ལ་གསལ་སྟོང་ཟུང་འཇུག་ཕྲ་བའམ། གཉུག་མ་ལྷན་སྐྱེས་ཀྱི་ཡེ་ཤེས་ངོ་སྤྲད་པ་ནི།
སྤྱིར་གནས་ལུགས་བརྗོད་བྲལ་ལ་ངོ་སྤྲད་རྒྱུ་དང་། རིག་བྱ་རིག་བྱེད་དབྱེར་མེད་ཀྱང་། ཇི་
སྐད་དུ། ཀུན་རྫོབ་བདེན་པ་ཐབས་སུ་གྱུར་པ་དང་། །ཞེས་པ་ལྟར། བརྡ་སྤྲད་པ་ན་ངོ་
སྤྲད་རྒྱུ་དང་། རིག་བྱ་རིག་བྱེད་ཡོད་ཡོད་ལྟ་བུ་མ་བྱས་ན་བརྡ་དོན་མི་འཕྲོད་པས། དེ་ལ་
སྔར་བཤད་པ་དེ་ཙམ་གྱིས་བློ་ཁ་མི་ཚིམ་པའི་སློབ་མ་མཆོག་ཅིག་ལ། སེམས་གསལ་སྟོང་ཟུང་

འཇུག་རགས་པ་ཙམ་ངོ་སྤྲད་པས་མི་ཆོག་སྟེ། སེམས་འཁྲུལ་པའི་ཆའང་གསལ་སྟོང་ཟུང་
འཇུག་ཙམ་ཡིན་པས། དྭངས་སྙིགས་སམ། ཆོས་ཅན་དང་ཆོས་ཉིད་སོ་སོར་མ་ཕྱེད་པར་
སྤོམ་ཡོར་དུ་སོང་བས་མཐའ་མི་ཆོད་པ་ཡིན། འདིར་སློབ་བཤད་ཟབ་མོའི་ངོ་སྤྲད་རྒྱུ་དང་སྤྲོད་
པའི་ཚུལ་ནི། རང་སེམས་ཀྱི་ངོ་བོ་ལ་རང་བབས་སུ་ལྷོད་ཀྱིས་གློད་ནས་དྲན་ཤེས་ཕྲ་མོ་དང་
བཅས་མཉམ་པར་གཞག་པ་ན། རྒྱུད་སམྦུ་ཊ་ལས། རྣམ་རྟོག་མ་རིག་ཆེན་པོ་འདི། །འཁོར་
བའི་རྒྱ་མཚོར་ལྟུང་བྱེད་ཡིན། །མི་རྟོག་ཏིང་འཛིན་ལ་གནས་ན། །མཁའ་བཞིན་དྲི་མ་མེད་པར་
འགྱུར། །ཞེས་དང་། མཉམ་མེད་ཇོ་བོ་ཆེན་པོས། རྟོག་མེད་ཚུལ་གྱིས་རྟོགས་པ་ནི། །དོན་
དམ་རྟོགས་ཞེས་ཐ་སྙད་གདགས། །ཞེས་པ་དངོས་བཏགས་གཉིས་ཀར་དོན་དམ་གྱི་སྒྲར་བཤད་
དུ་རུང་བ་དང་། འཇམ་དབྱངས་ས་པཎ་གྱིས། རྟོག་པ་གཉིས་ཀྱི་བར་དག་ཏུ། །འོད་
གསལ་རྒྱུན་མི་འཆད་པ་འབྱུང་། །ཞེས་དང་། བླ་མ་དམ་པས། རྣལ་འབྱོར་པས་ཉམས་སུ་
མྱོང་བའི་ཏིང་ངེ་འཛིན་གཅིག་གི་རྟོག་མེད་ཀྱི་ཆ་ལ་གཞག་གོ །ཞེས་གསུངས་པ་ལྟར། སྔར་གྱི་
རྣམ་རྟོག་ཕྲ་མོ་ལ་གསལ་སྟོང་ཟུང་འཇུག་རགས་པར་བཏགས་པ་དེ་སྐབས་འདིར་རྟོག་པར་ངོས་
བཟུང་ནས། དེ་ལྟ་བུའི་རྣམ་རྟོག་སྔ་མ་འགགས། ཕྱི་མ་མ་སྐྱེས་པའི་བར་གྱི་རྟོག་མེད་དེ་ནི་
གཟུང་འཛིན་རྙོག་མས་གདོད་མ་ནས་དག་པའི་རང་བཞིན་འོད་གསལ་གྱི་སེམས་གསལ་ལེ་བ།
དེའང་ཕྱི་རོལ་པའི་བདག་ཤེས་རིག་ལྟ་བུར་རྟག་བརྟན་བདེན་གྲུབ་ཅན་མ་ཡིན་པར་རང་བཞིན་
བདེན་སྟོང་། སྟོང་པ་དེའང་དགག་བྱ་གཅད་ཙམ་གྱི་སྟོང་པ་དང་། ཉི་ཚེ་བའི་སྟོང་པ་དང་།
སྟོང་པ་ཐལ་བྱུང་དང་། ཆད་སྟོང་སོགས་ལྟ་བུའི་སྟོང་པ་མ་ཡིན་པར་རང་བཞིན་བདེན་པས་
སྟོང་པའི་གཟུང་འཛིན་རྙོག་བྲལ་གྱི་སེམས་འོད་གསལ་ཟུང་འཇུག་སྟོན་ནམ་མཁའ་དྭངས་པ་ལ་
ཟླ་བ་ཤར་བ་ལྟ་བུར་གཞི་དུས་ཀྱི་ལྷན་སྐྱེས་ཡེ་ཤེས་དེ་ལག་མཐིལ་དུ་སྒྱུར་རུ་ར་བཞིན་དུ་ངོ་སྤྲོད་
བྱས་ཏེ་བསྐྱང་དགོས་པ་ཡིན། དེ་ལྟ་བུའི་ཡེ་ཤེས་དེ་དངོས་བཏགས་གང་ཡིན་སྙམ་ན། གཞི་
དུས་སུ་བཏགས་པ་བ་ཡིན་ཏེ། དཔེར་ན། ཀླུ་སྒྲུབ་རྗེས་ཟངས་ཀྱི་དཔེར་གསུངས་པ་བཞིན།
དྲི་བཅས་དེ་བཞིན་ཉིད་ཡིན་པས་སོ། །ལམ་གྱིས་གློ་བུར་གྱི་དྲི་མ་དག་ནས་དོན་གྱི་ཡེ་ཤེས་
མཚན་ཉིད་པར་གནས་འགྱུར་བ་ཡིན་ནོ། །བསྐྱང་བའི་ཚུལ་ནི། ངོ་འཕྲོད་ནས་བཟུང་
མཉམ་གཞག་ཏུ་ཆུ་མ་རྙོགས་ན་དྭངས་པའམ། རྟ་ཁ་མ་འཐེན་ན་སྡོད་པ་བཞིན་དུ་སེམས་རང་

བབས་སུ་ཧད་དེ་ཆད་དེར་བཞག་པ་ན། རྟོག་པ་སྔ་ཕྱིའི་བར་དུ་གསལ་ལེ་བ་སྟོང་པའི་རང་
བཞིན་ཅན་ནམ། སྟོང་སང་ངེ་བ་དེ་དབྱིངས་དང་། དེ་ཉམས་སུ་མྱོང་མཁན་ཡེ་ཤེས་ཏེ།
དེ་ལྟ་བུའི་གསལ་སྟོང་ངམ། དབྱིངས་དང་ཡེ་ཤེས་དབྱེར་མེད་དེ། གསལ་བཞིན་དུ་སྟོང་།
སྟོང་བཞིན་དུ་གསལ་བ། དེ་གཉིས་སོ་སོར་སངས་རྒྱས་ཀྱིས་ཀྱང་འབྱེད་མི་ནུས་པས་བློའི་
སྤྱོད་ཡུལ་ཐམས་ཅད་ལས་འདས་ཤིང་། བརྗོད་པའི་མཐའ་ཐམས་ཅད་དང་བྲལ་བ་དེའི་ངང་
དུ་ཐུན་ཐུང་ལ་གྲངས་མང་བའི་ཚུལ་གྱིས་མཉམ་པར་གཞག་དགོས་ཏེ། དེའང་སྒོམ་དང་བཟང་
གྱེས་ཞེས་བྱ་བ་རྣམ་རྟོག་འོག་འགྱུས་མ་བསླད་གོང་ལ་དངོས་པོ་གཞན་ཞིག་གི་སྟེང་དུ་སེམས་ངལ་
བསོ། ཡང་སེམས་རང་བབས་སུ་ཧད་དེར་བཞག་པའི་ངང་ནས་གནས་ལུགས་ལ་བལྟ། ཡང་
ངལ་བསོ་བ་སོགས་རེས་འཇོག་གི་ཚུལ་དུ་ཉམས་སུ་བླང་། དེའང་ཁྱི་ལ་རྡོ་བརྒྱབས་པ་ལྟར་རྣམ་
རྟོག་འཁྲུལ་འབྱམས་ཀྱི་དབང་དུ་མི་འཆོར་བར། སེང་གེ་ལ་རྡོ་བརྒྱབས་པ་ལྟར་རྣམ་རྟོག་ཕྲ་མོ་
མགོ་འབུར་ཙམ་ནས་རིག་པའི་རང་ཚུགས་མ་ཤོར་བར་བྱས་ཏེ། དཔེར་ན། རྒྱ་མཚོ་ལས་
རླབས་བྱུང་བ་རྒྱ་མཚོ་རང་ལ་ཐིམ་པ་བཞིན་དུ། གསལ་སྟོང་ཟུང་འཇུག་གི་རང་རྩལ་ལས་འཁོར་
འདས་ཀྱི་སྣང་བ་ཅི་ཤར་ཡང་ངོས་ཟིན་ཙམ་བྱས་པས་གནས་ལུགས་ཀྱི་ངང་དུ་ཐིམ་པའོ། །དེའང་
རང་རིག །རང་ཤར། རང་གྲོལ་ཞེས་པ་དང་དོན་གཅིག་སྟེ། གྲོལ་འཁྲུལ་གཉིས་ཀྱི་
མཚམས་རྣམ་རྟོག་ཕྲ་མོ་ངོས་ཟིན་ན་གནས་ལུགས་སུ་གྲོལ་བ་དང་། ངོས་མ་ཟིན་ན་འཁྲུལ་པ་
རྒྱ་འབྱམས་ཀྱིས་ཁྱེར་བ་ཡིན་པས་འདི་ཤིན་ཏུ་གལ་ཆེ་སྟེ། བླ་མ་ས་སྐྱ་པ་ཆེན་པོས། རྣམ་
པར་རྟོག་པ་ཡེ་ཤེས་ཀྱི། །དབང་དུ་གྱུར་ན་འཁོར་བ་མེད། །ཡེ་ཤེས་རྣམ་པར་རྟོག་པ་ཡི། །དབང་
དུ་གྱུར་ན་གྲོལ་བ་མེད། །ཅེས་དང་། འཁྲུལ་པ་ཆོས་ཀྱི་དབྱིངས་ཉིད་དུ། །ཤེས་པས་རྟོག་
པ་ཐམས་ཅད་ཀྱང་། །ཇི་ལྟར་བསྒོམས་ཀྱང་མི་རྟོག་ཉིད། །བཙལ་ཡང་འཁྲུལ་པ་ག་ལ་
སྲིད། །ཅེས་དང་། དྲན་བསམ་ཡིད་ལ་འགྱུ་བ་མ་ལུས་པ། །སྐྱེ་མེད་ཆོས་ཀྱི་དབྱིངས་
སུ་ཐག་ཆོད་ན། །མི་རྟོག་ཡེ་ཤེས་ཆེན་པོ་ཡིན། །བཙལ་ཡང་འཁྲུལ་པ་ག་ལ་སྲིད། །ཅེས་
གསུངས་པའི་ཕྱིར་རོ། །དེ་དག་ནི་མཉམ་གཞག་ཏུ་བསྐྱང་ཚུལ་ལོ། །རྗེས་ཐོབ་ཏུ་བསྐྱང་ཚུལ་
ནི། ཐུན་བསྡུ་བ་ན། གནས་ལུགས་ཀྱི་ངང་མ་ཤོར་བར་བྱས་ཏེ་བསྔོ་སྨོན་བྱ། སྤྱོད་ལམ་གྱི་
གནས་སྐབས་ཐམས་ཅད་དུའང་དྲན་ཤེས་བསྟེན་ནས་ངང་མ་ཤོར་བར་གལ་ཆེ་སྟེ། མཉམ་གཞག་

ཏུ་ཏིང་ངེ་འཛིན་གསལ་གསལ་འདྲའང་། རྗེས་ཐོབ་ཏུ་ཐ་མལ་པར་ཤོར་ན་སྒོམ་གྱི་བོགས་ཅིའང་
མི་འཐོན་པས། དཔེར་ན་མི་ནག་ཅན་ལ་ཏིལ་མར་གྱི་གཞོང་པ་བསྐུར་ནས་གྲིས་འདེད་པ་བཞིན་
དྲན་ཤེས་རྒྱུན་དུ་བསྟེན་པ་ཤིན་ཏུ་གཅེས་སོ། །དེ་ལྟར་མཉམ་རྗེས་ཐམས་ཅད་དུ་ཆུ་བོའི་རྒྱུན་གྱི་
ཉམས་ལེན་ལ་བརྩོན་པས་ནམ་ཞིག་གི་ཚེ་རྨི་ལམ་དུ་གསལ་སྟོང་ཟུང་འཇུག་ངོ་འཕྲོད་ན་འབྱོངས་
པའི་ཚད་ཡིན་ནོ།། །། ༼༢༽ འདིར་ཀླུ་སྒྲུབ་རྗེས་དུག་གསུམ་གྱིས་མ་སྦགས་པའི་ལྟ་བ་ཉམས་
ལེན་གྱི་སྙིང་པོ་ཡིན་ལ། དེ་ཇི་བཞིན་མ་བྱུང་ན་ལྟ་བའི་དུག་དབྱུང་། བདུད་རྩི་བསྟེན། ལ་
དོར་བ་རྣམས་འདིར་ཉེ་བར་མཁོ་གསུངས་པ། ཐོས་བསམ་གྱིས་སྒྲོ་འདོགས་ཆོད་པས་མ་རིག་
པའི་དུག་ཐོན། ལྟ་བ་དེ་བསྒོམ་པའི་ཉམས་མྱོང་དང་འབྲེལ་བས་རྣམ་རྟོག་རྒྱུན་ཆགས་རྩོལ་
བའི་དུག་ཐོན། སྒོམ་པའི་ཉམས་མྱོང་དེའང་ལྟ་བ་ལྷག་མཐོང་གིས་ཟིན་པས་ཉམས་སྐྱོན་ཅན་
གྱི་དུག་ཐོན་པ་གནད་དུ་གཅེས་པ་ནི། གོང་དུ་བཤད་པའི་སེམས་དྭངས་སྙིགས་ཕྱེད་པའི་རིག་པ་
སྐད་ཅིག་མའི་ཐོག་ཏུ་བརྡར་ཤ་ཆོད་པས་ཟིན་པའོ། །འདི་ལྟར་མངོན་དུ་གྱུར་པས་འོག་ནས་འབྱུང་
བའི་ཉམས་སུ་བླང་བའི་གནད་གསུམ་གྱི་དཔེ་དྲན་པ་སོགས་ཀྱང་བརྟན་བྱེད་དང་རྩལ་འདོན་བྱེད་
དུ་འགྱུར་ཞིང་། འདིར་ཇི་བཞིན་མ་བྱུང་ན་པོད་སེར་དང་། ཀླུ་སྒྲུབ་རྗེའི་གསུང་ལྟར་ལྟ་བའི་
དུག་དབྱུང་ཚུལ་སོགས་ཀྱང་ཉམས་སུ་ལེན་པ་དང་། འོག་གི་གནད་གསུམ་གྱི་དཔེ་དྲན་པ་རྣམས་
ཀྱང་རྟོགས་བྱེད་ཀྱི་ཐབས་དང་། མ་སྐྱེས་པ་སྐྱེད་བྱེད་ཙམ་དུ་གྱུར་པ་དང་། དེའང་དཔེ་རྣམས་ཀྱི་
ནང་ནས་བརྗོད་བྲལ་ཐུན་མོང་གི་དཔེ་ཡན་རྒྱུ་དུས་ཀྱི་ལྟ་བ་དུག་ཅན། དོན་སྤྱིའི་ཚུལ་ལས་
ཉམས་སུ་མྱོང་དུ་མེད་པའི་ཕྱིར་ལྟ་བ་སྐྱོན་མེད་མིན་གསུངས་པའང་བསྒོམས་ནས་སེམས་ཀྱི་
དྭངས་སྙིགས་འབྱེད་མིན་དང༌། རིག་ཐོག་བརྡར་ཤ་ཆོད་མིན་གྱི་གནད་འདི་ཁོ་ནས་ཁྱད་པར་
བྱས་པ་ཡིན་ནོ། །ལྷན་སྐྱེས་ལྷག་མ་རྣམས་ལ་ཐུན་མོང་ཙམ་དུ་ལྷན་སྐྱེས་ཉེར་བདུན་པོའི་
འཁྲུལ་ཚུལ་སོགས་རྣམ་གཞག་ཙམ་གསུང་ཞིང་། བླ་མ་ལས་ཞིབ་ཏུ་མཉན་ནས་བསམ་བློས་
ཐག་ཆོད་པར་བྱ་དགོས་ཚུལ་གསུངས། རྗེ་མཁྱེན་བརྩེས་འཁོར་བའི་ཆོས་ཐམས་ཅད་གནས་
ཚུལ་དང་སྣང་ཚུལ་གྱི་རྣམ་གཞག་ཞིབ་ཏུ་གསུངས་ནས། ཉམས་སུ་ལེན་ཚུལ་གསུངས་པའི་
མཐར། དེ་དག་གསལ་སྟོང་ཟུང་འཇུག །ངོ་བོ་བརྗོད་བྲལ་དེ་ཀའི་ཐོག་ཏུ་འཛིན་པ་མ་
ཞུགས་པར་ཆམ་མེར་འཇོག་གསུངས་པ། བརྗོད་བྲལ་ནི་བརྗོད་པའི་ཡུལ་ལས་འདས་པ།

དེ་རྣམ་རྟོག་ཕྲ་མོས་མི་འཛིན་པ་སྟེ། མཐར་འཛིན་དང་མཚན་འཛིན་གྱི་འཛིན་པ་གཉིས་དང་
བྲལ་བར་ཆམ་མེར་འཇོག །ཆམ་མེ་ཞེས་པ་ནི་སྤྲོས་པའི་མཐའ་ཐམས་ཅད་དང་བྲལ་བ་ལ་འཇོག་
པའོ། །ཀླུ་སྒྲུབ་རྗེས་གསལ་སྟོང་ཟུང་འཇུག་ཏུ་བསྡུས་པ་དེའང་སྣང་ཚུལ་འཁྲུལ་པ་ལྷན་སྐྱེས་དང་།
གནས་ལུགས་ཡེ་ཤེས་མ་འཁྲུལ་བའི་ཆ་ལ་སོ་སོར་དབྱེ། རྟོག་མེད་གཉུག་མའི་ཡེ་ཤེས་
བཏགས་པ་བ་དེའང་སོ་སོར་རང་རིག་པའི་ཡེ་ཤེས་ཀྱིས་དཔྱད་འཇོག་སྤེལ་མའི་སྒོ་ནས་གོམས་
པས་མྱོང་བ་ཡིན་གྱི། སྒྲས་བརྗོད་དུ་མེད། བློ་འཁྲུལ་པས་བསམ་དུ་མེད་པའི་དོན་ལ་ངེས་
པ་གཏིང་ཚུགས་ཀྱིས་མཉམ་པར་གཞག་གསུངས་པའང་རིག་ཐོག་ཏུ་བརྡར་ཤ་གཅད་པ་དང་དོན་
གཅིག་གོ །དེ་ལས་འཕྲོས་པའི་ཕྱི་ནང་རྟེན་འབྲེལ་རྟོགས་ནས་ནད་གདོན་ཚར་གཅོད་སོགས་
ལ། རྗེ་མཁྱེན་བརྩེའི་གསུང་དང་ཀླུ་སྒྲུབ་རྗེས་བདེན་བཞིར་སྦྱར་ནས་། ནད་གདོན་སོགས་
སྡུག་བསྔལ་བདེན་པ་ཡིན་པས་ངོ་ཤེས་དགོས། དེའི་རྒྱུ་ཀུན་འབྱུང་བདེན་པ་ཡིན་པས་སྤང་།
དེ་སྤངས་པས་ནད་གདོན་ལས་གྲོལ་བ་འགོག་བདེན་བདེ་བ་ཡིན་པས་མྱོང་། དེ་སྤོང་བྱེད་ཀྱི་
གཉེན་པོ་ལམ་བདེན་བླ་མས་ངོ་སྤྲོད་པའི་ལམ་འཁོར་འདས་དབྱེར་མེད་ཀྱི་ལྟ་བ་རྒྱུད་ལ་བསྟེན་
ནས་བསྒོམ་དགོས་གསུངས་པ་དོན་གཅིག་གོ །འདིའི་སྐབས་སུ་རྗེ་མཁྱེན་བརྩེས་གཙོ་བོར་སྔར་
བཤད་པ་ལྟར་བླ་མའི་བྱིན་རླབས་ཁོ་ན་ལ་རེ་བ་ཡིན་པས་སོ་ཞེས་གསུངས་པའི་དོན། ལམ་
ཟབ་མོ་བླ་མའི་རྣལ་འབྱོར་ལ་བརྟེན་ནས་བླ་མ་ལ་གསོལ་བ་བཏབ་པས་རང་བྱུང་གི་ཚུལ་དུ་ཤར་
བ་ཡིན། དེ་ལྟར་མ་ཡིན་པའི་དོན་སྤྱིའི་ཚུལ་དུ་ལམ་ལམ་ཡུལ་ལེ་བས་ཀྱང་འཁོར་བ་ཧྲུལ་པོར་
བྱེད་མོད། ཟུང་འཇུག་གི་གོ་འཕང་འཐོབ་པ་ལ་དཔྱད་དོན་བསྒོམས་ནས་རྒྱུད་ལ་སྐྱེས་པ་ཞིག་
དགོས་གསུངས་པས། འདིས་གོང་དུ་སྨོས་པའི་སེམས་ཀྱི་དྭངས་སྙིགས་ཕྱེད་པ་དང་། ལྟ་
བའི་དུག་འདོན་པའི་དབྱེ་བའང་བསྟན་ནོ། །སྐྱེ་ཚུལ། འཇམ་མགོན་ས་སྐྱ་པཎྜི་ཏས། ངེད་
ཀྱི་ཕྱག་རྒྱ་ཆེན་པོ་ནི། །དབང་ལས་བྱུང་བའི་ཡེ་ཤེས་དང་། །རིམ་པ་གཉིས་ཀྱི་ཏིང་འཛིན་ལས། །
བྱུང་བའི་རང་བྱུང་ཡེ་ཤེས་ཡིན། །ཞེས་གསུངས་པའི་ལུང་དྲངས་ཤིང་འགྲེལ། མདོར་ན་
བསྐྱེད་རྫོགས་ཀྱི་སྙིང་པོ་ཟབ་མོ་བླ་མའི་རྣལ་འབྱོར་ནི། དུས་གསུམ་སངས་རྒྱས་ཐམས་ཅད་
ཀྱི་སོགས་ནས་བླ་མ་དང་རང་སེམས་འདྲེས་པའི་ངང་དུ་འཛིན་མེད་དུ་འཇོག་མཐར། ཡང་
པཎྜི་ཏས། ཞི་གནས་སྐྱོན་ཅན་དང་སྐྱོན་མེད་གཉིས་སུ་གསུངས་པའི་ཕྱི་མ་མཚན་རྟོག་ཉེར་

ཞིའི་ཞི་གནས་དང་། བདེ་སྟོང་ཟུང་འཇུག་ལྷག་མཐོང་གཉིས་གསུངས་པ་རིམ་བཞིན་གོམས་
པས་རྒྱུད་ལ་སྐྱེ་བ་སྟེ། ཧྲིལ་དྲིལ་ན་བླ་མེད་རྡོ་རྗེ་ཐེག་པའི་དགེ་སྦྱོར་ཐམས་ཅད་མཚོན་བྱེད་
དཔེའི་ཡེ་ཤེས་སུ་ཤར་བ་ཞིག་དགོས་གསུངས་པ་འདིས་རྒྱུད་གསུམ་གྱི་ལྟ་ཁྲིད་དང་། དབང་
བཞིའི་ཁྲིད་ཀྱི་གནད་འགག་བསྡམས་ཏེ་གསུངས། སྐབས་འདིར་བླ་མའི་རྣལ་འབྱོར་དང་སྤེལ་
ཏེ་སེམས་འཚོལ་ངོ་སྤྲོད་ཀྱིས་སེམས་ཀྱི་དྭངས་སྙིགས་འབྱེད། དུག་འཐོན་པས་རིག་ཐོག་ཏུ་
བརྡར་ཤ་ཆོད། དབང་བཞིའི་སྐབས་ཀྱི་ཉམས་མྱོང་ཐམས་ཅད་ཀྱང་འདིའི་རྩིས་ཟིན་པས་
དཔེའི་ཡེ་ཤེས་སྐྱེ། དེ་ཕྱག་ཆེན་དུ་ངོ་སྤྲོད་པས་རིམ་གྱིས་དོན་གྱི་ཡེ་ཤེས་རྒྱུད་ལ་སྐྱེ་བར་སྟོན་
པས། འོག་མ་ཐམས་ཅད་ལ་འདིའི་འགྲེས་ཤེས་དགོས་པར་གསུངས་པ་མངོན་ཞིང་། ཀླུ་
སྒྲུབ་རྗེས་ལྟ་ཁྲིད་དང་དབང་བཞི་སོ་སོའི་ཐད་ཀར་ཞལ་གསལ་རེ་གསུངས་པ་འདི་གཉིས་དོན་
གཅིག་གོ །ཐམས་ཅད་མཁྱེན་པ་དཀོན་མཆོག་ལྷུན་གྲུབ་ཀྱིས། ལམ་གྱི་རྩ་བ་སྨིན་བྱེད་
དབང་དང་འབྲེལ།
།ལམ་གྱི་དངོས་གཞི་བསྐྱེད་རྫོགས་ཉམས་ལེན་རྒྱས། །ལམ་གྱི་སྙིང་
པོ་བརྗོད་བྲལ་ལྟ་བ་མཐོ། །ལམ་མཆོག་འདི་འདྲ་ཤེས་ན་ཀུན་མཁྱེན་ཉེ། །ཞེས་གསུངས་
པའང་གནད་གཅིག་གོ །གཉིས་པ་ལམ་ལྷན་ཅིག་སྐྱེས་པའི་ཆོས་ལ་གསུམ། གསལ་བ་
མངོན་དུ་བྱེད་པ་བསྐྱེད་རིམ། སྟོང་པ་མངོན་དུ་བྱེད་པ་རྫོགས་རིམ། ཟུང་འཇུག་མངོན་དུ་
བྱེད་པ་ཡེ་ཤེས་ཏེ་ཉམས་ཀྱི་སྣང་བ། དེ་རེ་རེ་ལའང་གསུམ་གསུམ་མོ། །རྗེ་མཁྱེན་བརྩེས་
གཞི་ལམ་འབྲས་གསུམ་དང་སྦྱར་ནས་གསུངས་པ་གོང་དུ་སྨོས་པ་བཞིན་སེམས་གསལ་སྟོང་ཟུང་
འཇུག་ནི་སེམས་ཀྱི་དྭངས་མ་རིག་པ་སྐད་ཅིག་མ་ཀྱེ་རྡོ་རྗེར་ངོས་འཛིན་གནང་བ་དེའོ། །ཀླུ་
སྒྲུབ་རྗེས་བསྐྱེད་རིམ་གྱི་རྟོགས་པའི་ངོ་བོ་སེམས་གསལ་སྟོང་ཟུང་འཇུག་ཏུ་ཐག་བཅད་དེ་བསྐྱང་
གསུངས་པ་རིག་ཐོག་ཏུ་བརྡར་ཤ་གཅད་པ་དོན་གཅིག་གོ །གསུམ་པ་འབྲས་བུ་ལྷན་ཅིག་སྐྱེས་
པའི་ཆོས་ལ་གསུམ། གསལ་བ་ལས་སྤྲུལ་སྐུ། སྟོང་པ་ལས་ཆོས་སྐུ། ཟུང་འཇུག་ལས་
ལོངས་སྐུ། དེ་རེ་རེ་ལའང་གསུམ་གསུམ་མོ། །མདོར་ན་ལྷན་ཅིག་སྐྱེས་པའི་ཆོས་གསུམ་
ནི། རྩ་རྒྱུད་ལས། ལྷན་ཅིག་སྐྱེས་པས་གང་སྐྱེས་པ། །ལྷན་ཅིག་སྐྱེས་པར་དེར་བརྗོད་
བྱ། །རང་བཞིན་ལྷན་ཅིག་སྐྱེས་ཞེས་བརྗོད། །རྣམ་པ་ཐམས་ཅད་སྡོམ་པ་གཅིག །ཅེས་
པའི་དོན་ཡིན་པས། རྒྱུ་ལམ་འབྲས་བུའི་ཆོས་ཐམས་ཅད་ཐོག་མ་རེ་རེ་ནས་ཕར་སྤྲོས། དེ་

ནས་ཚུར་བསྡུས་ཤིང་གསལ་སྟོང་ཟུང་འཇུག་གི་སྟེང་དུ་ཡང་དག་པར་བསྒོམས་ནས་མཉམ་པར་
འཇོག་པ་ཡིན་ནོ། །རྗེ་མཁྱེན་བརྩེས་ཟངས་ཀྱི་དཔེས་བསྟན་པ་དང་། འཁོར་བ་རང་བཞིན་
མེད་པར་ཤེས་པས་ཐག་པ་མེས་ཚིག་གིས་འཆིང་མི་ནུས་པ་སོགས་དང༌། གཞི་ལམ་འབྲས་
གསུམ་སེམས་སུ་འདུས། སེམས་གསལ་སྟོང་ཟུང་འཇུག་བརྗོད་པའི་མཐའ་དང་བྲལ་བར་ངོས་
གཟུང་སྟེ། དེ་ཀའི་ཐོག་ཏུ་འཛིན་པ་མ་ཞུགས་པར་འཇོག་ནས་འཛིན་པ་སྤོང་དགོས་ཚུལ་སོགས་
གསུངས་པ་སེམས་སྔར་ངོས་འཛིན་གྲུབ་པའི་སེམས་དྭངས་མའམ། རྟོག་མེད་ཀྱི་རིག་པའོ། །ཀླུ་
སྒྲུབ་རྗེས་དེ་དག་སེམས་སུ་བསྡུས་ནས་གཞི་དུས་ཀྱི་སེམས་གསལ་སྟོང་ཟུང་འཇུག་གི་འོད་གསལ་
མ་དེ། ལམ་གྱི་ལྟ་བས་ཟིན་པའི་འོད་གསལ་བ་དང་ངོ་སྤྲོད། འབྲས་བུའི་གནས་གྱུར་གྱི་
འོད་གསལ་དངོས་དང་ངོ་བོའི་སྒོ་ནས་དབྱེར་མེད་དུ་བསྲེ། རང་སེམས་དྭངས་སྙིགས་ཕྱེ་སྟེ་
འོད་གསལ་བ་ལ་སྔར་བཞིན་མཉམ་པར་གཞག་གསུངས་པ་དོན་གཅིག་གོ །འདི་སྐབས་རྗེ་
བཙུན་རིན་པོ་ཆེས་འཁོར་འདས་དབྱེར་མེད་ཀྱི་འགྲེལ་པར། བླ་མས་ལེགས་པར་སློབ་མ་ལ་
ངོ་སྤྲད་དོ། །དེ་ལྟ་བུའི་རང་བཞིན་གསུམ་ལེགས་པར་ངོ་འཕྲོད་ན་ལྟ་བ་འཁོར་འདས་དབྱེར་
མེད་ཅེས་བྱ་བ་ཡིན་གསུངས་པའང་། ངོ་འཕྲོད་མི་འཕྲོད་འདིའི་དཔྱད་དོན་བསྒོམས་ནས་
སེམས་དྭངས་སྙིགས་འབྱེད་མ་འབྱེད་ལ་རག་ལས་པའི་གནད་ཀྱིས་ཡིན། ཡང་ལྷན་ཅིག་སྐྱེས་
པའི་ཆོས་གསུམ་ཉམས་སུ་བླང་བ་ལ། བླ་མ་ཚད་མར་བྱ་བ་བླ་མ་ལ་མོས་གུས་ཚུད་ཚུད་བསྒོམས་
ལ། དེ་ནས་གསལ་བ་ཐག་ཆོད་པར་བསྒོམ། དེ་ལ་སྟོང་པའི་རྒྱས་བཏབ་ལ་བསྒོམ། དེ་ལ་ཟུང་
འཇུག་ཏུ་ལ་བཟླས་ཏེ་རྒྱ་ཆོད་པར་བྱ་གསུངས་པའི་ཉམས་ལེན་གྱི་ཐབས་གཙོ་བོར་བླ་མའི་མོས་
གུས་ལ་བརྟེན་པ་དང་། གསལ་བ་ངོ་སྤྲད་པ། སྟོང་པ་བདེན་པས་སྟོང་པ་ལས་མི་འདའ་བ།
ཟུང་འཇུག་དྭངས་སྙིགས་ཕྱེ་སྟེ་དུག་འཐོན་པར་བྱེད་པའི་དོན་ཡིན། ཡང་རྗེ་བཙུན་ཆེན་པོའི་
ཁྲིད་ཡིག་ཇོ་ལྕགས་མར། བླ་མར་མོས་གུས་དང་བཅས་པའི་སྒོ་ནས་ངོ་སྤྲད། ཆོས་ཐམས་
ཅད་སེམས་སུ་འདུ། སེམས་ལས་མ་གཏོགས་པའི་ཆོས་གང་ཡང་མེད་དོ་ཞེས་ངེས་ཤེས་བསྐྱེད་
ལ་གསལ་སྟོང་ངོས་གཟུང་། ཟུང་འཇུག་ཅེས་ངོ་སྤྲད་ལ་ངེས་ཤེས་བསྐྱེད་བསྐྱེད་དུ་བསྒོམ་གསུངས་
པའང་། ངེས་ཤེས་ནི་སྒྲོ་འདོགས་ཆོད་པའི་ཚིག་སྟེ། དེའང་དཔྱད་དོན་ལ་མཉམ་པར་བཞག་
པས་སེམས་ཀྱི་དྭངས་སྙིགས་ཕྱེད་པ་དང་། དུག་ཐོན་པར་བྱ་བའི་གནད་སྟོན་ཏོ།། །།

༼༣༽ ཉམས་སུ་བླངས་པའི་གནད་ལ་གཉིས། རྒྱས་པ་དང་། ཤིན་ཏུ་རྒྱས་
པའོ། །དང་པོ་ལ་གསུམ། སྣང་བ་སེམས་སུ་བསྒྲུབ་པ། སེམས་སྣང་སྒྱུ་མར་བསྒྲུབ་པ། །
སྒྱུ་མ་སྤྲོས་བྲལ་ལམ་རང་བཞིན་མེད་པར་གཏན་ལ་དབབ་པའོ། །དང་པོ་ནི། རྩ་རྒྱུད་ལས།
རང་རིག་རྒྱལ་པོར་རང་གཙོ་བོ། །རང་གིས་འཕྲོག་ཅིང་རང་གིས་བྱེད། །ཅེས་དང་། རྡོ་རྗེ་
གུར་ལས། རིན་ཆེན་སེམས་ལས་ཕྱིར་གྱུར་པའི། །སངས་རྒྱས་མེད་ཅིང་སེམས་ཅན་མེད། །རྣམ་
པར་ཤེས་པའི་གནད་དོན་ནམ། །ཕྱི་རོལ་གྱུར་པ་ཅུང་ཟད་མེད། །ཅེས་དང་། བསྟན་བཅོས་
ལས། ཆོས་རྣམས་སེམས་ཉིད་སྣང་བ་ཞེས་པས་བསྟན། ཉམས་སུ་བླང་པའི་གནད་གསུམ་
པོ་འདི་དག་གི་སྐབས་སྦྱོར་དངོས་རྗེས་གསུམ་དུ་གསུངས་པའི་ཐོག་མཐའ་གཉིས་ནི་གཞན་དུ་
ཤེས་པར་བྱ་ཞིང་། དངོས་གཞི་ལའང་དཔེ་དྲན་པ། དཔེ་དོན་བསྲེ་བ། དེའི་ངང་དུ་
འཇོག་པ་དང་གསུམ་གསུམ་གསུངས་ཏེ། དེའང་དང་པོ་ནི། སོ་སོའི་དཔེ་རྣམས་དྲན་པར་
བྱ་བ་དང་། གཉིས་པ་ནི། དཔེ་དེ་དང་འཁོར་འདས་ཀྱི་ཆོས་རྣམས་ལ་ཁྱད་པར་འགའ་
ཡང་མེད་སྙམ་དུ་སེམས་པ་དང༌། གསུམ་པ་ནི། གསལ་སྟོང་ཟུང་འཇུག་ཉམས་སུ་མྱོང་
བའི་གནས་ལུགས་བཏགས་པ་བའི་ངང་དུ་བསྲེས་ནས་རྩེ་གཅིག་ཏུ་མཉམ་པར་འཇོག་པའོ། །
གལ་ཏེ་དབང་དུས་སུ་མཚོན་བྱེད་དཔེའི་ཡེ་ཤེས་རྒྱུད་ལ་སྐྱེས་པ་ཞིག་ཡིན་ན། དེའི་རྒྱུན་
བསྐྱངས་པ་ཉིད་གཙོ་བོར་འདོན་དགོས་པས། འདིར་ཡང་དེ་ཉིད་གསལ་བཏབ་ཅིང་དཔེ་དོན་
ཐམས་ཅད་བསྲེས་ལ་མཉམ་པར་གཞག་གོ །དེ་ལ་སྣང་བ་སེམས་སུ་བསྒྲུབ་པའི་དཔེ་ནི་ཚོམ་
བུ་གཉིས་ཏེ། རྩ་བ་དང༌། ཡན་ལག་གིའོ། །དང་པོ་ལ་བཞི། སེམས་གཉིད་ཀྱིས་
བསླད་པ། རྫས་ཀྱིས་བསླད་པ། ནད་ཀྱིས་བསླད་པ། གདོན་གྱིས་བསླད་པའོ། །གཉིས་
པ་ལ་བཞི། མིག་ཡོར། རབ་རིབ། མགལ་མེ། མྱུར་དུ་འཁོར་བའོ། །གཉིས་
པ་ནི། རྩ་རྒྱུད་ལས། བདེན་མིན་རྫུན་མིན་དེ་བཞིན་དུ། །ཐམས་ཅད་ཆུ་ཡི་ཟླ་བ་ལྟར། །འདོད་
པས་རྣལ་འབྱོར་མས་ཤེས་གྱིས། །ཞེས་དང་། སམྦུ་ཊ་ལས། དྲི་ཟའི་གྲོང་ཁྱེར་ལྟ་བུ་
དང༌། །འཕྲོག་པ་ཟླ་བའི་གྲོང་དང་མཚུངས། །རྨི་ལམ་རྩེ་བ་ལྟ་བུར་བལྟ། །ཞེས་དང་།
བསྟན་བཅོས་ལས། གཟུགས་བརྙན་ཡིན་ཕྱིར་ཞེས་གསུངས་སོ། །འདི་ལ་དཔེ་བརྒྱད་ཀྱི་
སྒོ་ནས་ཉམས་སུ་ལེན་ཏེ། སྒྱུ་མ། སྨིག་རྒྱུ། ཆུ་ཟླ། གློག །འཕྲོག་པ། དྲི་
པ

ཟའི་གྲོང་ཁྱེར། སྦྱིན། གཞའ་ཚོན་རྣམས་སོ། །༼༣༽ གསུམ་པ་ལ་གཉིས། རྟེན་
འབྲེལ་དུ་བསྒྲུབ་པ་དང་། བརྗོད་བྲལ་དུ་བསྒྲུབ་པའོ། །དང་པོ་ནི། རྩ་རྒྱུད་ལས། འདི་
ལྟ་སྟེ། གཙུབ་ཤིང་དང་། གཙུབ་གཏན་དང་། སྐྱེས་བུའི་ལག་པའི་རྩོལ་བ་ལས་གློ་བུར་དུ་
མེ་འབྱུང་བར་འགྱུར་རོ། །ཞེས་སོགས་དང་། བསྟན་བཅོས་ལས། གཞན་དབང་རྟེན་
འབྲེལ་ཞེས་པས་བསྟན། འདི་ལའང་དཔེ་བརྒྱད་ཡོད་དེ། ཁ་ཏོན། མར་མེ། མེ་ལོང་།
རྒྱ། མེ་ཤེལ། ས་བོན། སྒྱུར། བྲག་ཅའོ། །དེ་རེ་རེ་ལའང་སྐྱེ་འགག་མེད་པའི་
ཚུལ་རྣམས་དྲན་པར་བྱ་དགོས་ཏེ། ཇི་ལྟར་ན། རྗེ་བཙུན་ཆེན་པོས། སྔ་མ་ལ་མ་བརྟེན་
པར་ཕྱི་མ་མི་འབྱུང་བས་འགག་པ་མེད་པ་ཞེས་བྱ་བ་ཡིན་ཏེ། ཞེས་གསུངས་ལ། དོན་ནི་
ཀུན་རྫོབ་ཏུ་རྒྱུ་རྐྱེན་ལ་ལྟོས་དགོས་པས་འགོག་མི་ནུས་ཞེས་པའི་དོན་ཡིན་ཏེ། འདིས་ནི་མུ་
སྟེགས་རྒྱང་འཕེན་པ་ལྟ་བུ་ཚེ་འདིའི་ཕུང་པོ་སྔ་མའི་རྒྱུ་ལ་མི་ལྟོས་པར་ཁས་ལེན་པའི་ཆད་ལྟ་ངན་
པ་རྣམས་སེལ། ཡང་རྗེ་བཙུན་གྱིས། སྔ་མ་ཕྱི་མར་འོངས་པ་མེད་པས་སྐྱེ་བ་མེད་པ་ཞེས་
བྱ་བ་ཡིན་ཏེ། ཞེས་གསུངས་ལ། དོན་ནི་དོན་དམ་པར་སྐྱེ་བ་མེད་དེ། གལ་ཏེ་དོན་
དམ་པར་སྐྱེ་བ་ཞེས་བྱ་བ་དེ་ཡོད་ན་ནི་རྒྱུ་ལ་ལྟོས་ནས་འབྲས་བུ་བྱུང་བ་མ་ཡིན་པར། རྒྱུ་དེ་
ཉིད་གཞན་ལ་ལྟོས་མི་དགོས་པའི་རང་དབང་ཅན་སྔ་མ་ནས་ཕྱི་མར་འོངས་པ་ཞིག་ཡིན་དགོས་
ནའང་། འདི་ནི་དེ་ལྟར་མ་ཡིན་ཞེས་པའི་དོན་ཏེ། འདིས་ནི་མུ་སྟེགས་གྲངས་ཅན་པ་ལ་
སོགས་པ་འབྲས་བུ་དེ་རྒྱུ་དུས་ནས་ཡོད་པར་ཁས་ལེན་པའི་རྟག་པར་ལྟ་བ་རྣམས་སེལ། རྟག་
ཆད་ཀྱི་ལྟ་བ་སེལ་ཚུལ་འདི་ནི་འདི་ཁོ་ན་ལྟར་ཡིན་ལ། ལྟ་བའི་རང་འགྲེལ་དུ་ཡིག་སྐྱོན་ཞུགས་
པར་མཁས་པ་རྣམས་བཞེད་ཅིང་དོན་ལའང་གནས་སོ། །འདི་སྐབས་མཁས་པ་ཆེན་པོ་ཁྲི་གུང་
ཐང་པས། ཀླུ་སྒྲུབ་ཀྱི་དགོངས་པ་དང་འདི་གཉིས་དཔེ་ཙམ་ལས་དོན་མི་མཐུན་ཚུལ་གསུངས་
འདུག་ནའང་། ཀླུ་སྒྲུབ་ཀྱིས་ནི་རྟེན་འབྲེལ་མདོ་འགྲེལ་ལས། དཔེར་ན། བླ་མའི་ཁ་ནས་
བརྗོད་པ་རྣམས་སློབ་མར་འཕོས་ན་ནི་བླ་མའི་བརྗོད་པ་དེ་མེད་པར་འགྱུར་བས་མི་འཕོ་བའོ། །
སློབ་མས་སྨྲས་པའང་གཞན་ལས་མ་ཡིན་ཏེ། རྒྱུ་མེད་པར་འགྱུར་བའི་ཕྱིར་རོ། །ཇི་ལྟར་
བླ་མའི་ཁ་ནས་བརྗོད་པ་ལྟར་འཆི་ཁའི་སེམས་ཀྱང་དེ་བཞིན་ཏེ། རྟག་པའི་སྐྱོན་དུ་འགྱུར་བས་
འཇིག་རྟེན་ཕ་རོལ་ཏུ་མི་འགྲོའོ། །འཇིག་རྟེན་ཕ་རོལ་ཡང་གཞན་ལས་མི་འབྱུང་སྟེ། རྒྱུ་

མེད་པའི་སྐྱོན་དུ་འགྱུར་བའི་ཕྱིར་རོ། །ཞེས་གསུངས་འདུག་པས། དེས་ན་འདི་གཉིས་ཀྱི་
དོན་ལ་མི་མཐུན་པ་ཅི་ཞིག་འདུག་གཟུ་བོར་གནས་པའི་མཁས་པ་རྣམས་ཀྱིས་ལེགས་པར་དཔྱོད་
མཛོད་དང་། ཁོ་བོས་ཞུ་མི་དགོས་པར་འདུག་གོ །གཉིས་པ་བརྗོད་བྲལ་དུ་བསྒྲུབ་པ་ནི། རྩ་
རྒྱུད་ལས། གཞོན་ནུའི་དགའ་བ་ཇི་ལྟ་བའམ། །ལྐུགས་པའི་རྨི་ལམ་ཇི་ལྟ་བའོ། །ཞེས་
དང་། ལོངས་སྤྱོད་ཀྱི་ནི་རླབས་གཉིས་ལ། །རང་གི་གཡས་དང་ལག་གཞན་གྱི། །མཐེ་
བོང་སྲིན་ལག་དག་གིས་ནི། །དེ་ནས་རྣལ་འབྱོར་པ་ཡིས་བཙིར། །དེ་ལས་ཡེ་ཤེས་སྐྱེ་བར་
འགྱུར། །ཞེས་དང་། བོ་ལའི་བདེ་བ་ཕྱག་རྒྱ་ཆེ། །རྡོ་རྗེ་ཐབས་ཆེན་སྐྱེ་མཆེད་ཉིད། །འདིས་ནི་
གསང་བའི་སྙོམས་འཇུག་པས། །ཞེས་དང་། བོ་ལ་ཀཀྐོ་ལ་སྦྱོར་བས། །དེ་ཡི་བདེ་བ་
ཤེས་པར་འགྱུར། །ཞེས་སོགས་དང༌། བསྟན་བཅོས་ལས། །དེ་ཁོ་ན་ཉིད་རྒྱ་མཚོའི་
དོན་དང་མ་བྲལ་བའོ། །ཞེས་པས་བསྟན། འདིའི་དཔེ་ལའང་ཐུན་མོང་དང༌། ཐུན་
མོང་མ་ཡིན་པ་གཉིས། དང་པོ་ལ་བཞི། གཞོན་ནུ་དགོད་པ། ལྐུགས་པའི་རྨི་ལམ།
གནད་ལ་འཕྲུག་པ། དབང་པོའི་བདེ་བའོ། །གཉིས་པ་ལའང་བཞི། གསུམ་པའི་ཡེ་
ཤེས། གསང་བའི་སྙོམས་འཇུག །ལོངས་སྤྱོད་ཀྱི་རླབས། དཀྱིལ་འཁོར་འཁོར་ལོ་
རྣམས་སོ། །དེའང་སྣང་བ་སེམས་སུ་ཤེས་པས་ཉན་ཐོས་ཕྱི་དོན་སྨྲ་བ་རྣམས་ལས་ཁྱད་པར་
འཕགས་ཤིང་། སེམས་ཙམ་པའི་ལྟ་བ་དང་ན་མཉམ། འོན་ཀྱང་སེམས་ལས་དང་བག་
ཆགས་ཀྱིས་བསླད་པའི་དབང་གིས་ཇི་སྲིད་ལས་ཉོན་བག་ཆགས་དང་བཅས་པ་མ་སྤངས་ཀྱི་བར་
དུ་འཁྲུལ་སྣང་ཡིན་རུང་། ཀུན་རྫོབ་ཙམ་དུ་མི་སླུ་བར་འབྱུང་བར་ཁས་ལེན་པས་ན་ཕྱི་དོན་ལ་
སྐུར་པ་བཏབ་པར་ཡང་མི་འགྱུར་ལ། སེམས་ཙམ་པའི་གྲུབ་མཐའ་ལྟར་བློ་རྣམ་བཅས་དང་
རྣམ་མེད་སོགས་ཀྱི་ཐ་སྙད་ཀྱང་མེད་དོ། །དེའི་རྗེས་སུ་སེམས་སྣང་སྒྱུ་མར་བསྒྲུབས་པས་
སེམས་ཙམ་པ་ལས་ཁྱད་དུ་འཕགས་ཤིང་། དབུ་མ་པ་དང་ན་མཉམ། དེའི་རྗེས་སུ་ཀུན་
རྫོབ་སྒྱུ་མ་ལྟ་བུ་དེ་ལྟ་ནའང་། དོན་དམ་པར་འདིའོ་ཞེས་གནས་ལུགས་མི་འདོད་པས་ན་བརྗོད་
བྲལ་དུ་གཏན་ལ་འབེབས་པ་སྟེ། དེས་ནི་དབུ་མ་པ་ངོ་བོ་ཉིད་མེད་པར་སྨྲ་བ་ལས་ཁྱད་པར་དུ་
འཕགས་པ་ཡིན་ཏེ། ངོ་བོ་ཉིད་མེད་པར་སྨྲ་བ་རྣམས་ཆོས་ཐམས་ཅད་ཀྱི་རང་བཞིན་ནི་སྟོང་པ་
ཉིད་ཡིན་ནོ་ཞེས་འདོད་པའི་ཕྱིར། འོ་ན། རྟེན་འབྲེལ་གྱི་དཔེ་རྣམས་ཀྱང་བརྗོད་བྲལ་དུ་

བསྒྲུབ་པའི་དཔེར་འདོད་དམ་ཞེ་ན། འདོད་དེ། ཀླུ་སྒྲུབ་ཀྱིས་རྟེན་འབྲེལ་མདོ་འགྲེལ་
ལས། ཇི་ལྟར་བླ་མས་བརྗོད་པའི་རྒྱུ་ལས་བྱུང་བ་སློབ་མའི་དེ་ཉིད་དང་གཞན་དུ་བརྗོད་དུ་
མེད་པ་ལྟར། འཆི་ཁའི་སེམས་ལ་བརྟེན་ནས་སྐྱེ་བའི་ཆར་གཏོགས་པའི་སེམས་ཀྱང་དེ་བཞིན་
ཏེ། བདག་ཉིད་དང་། དེ་ལས་གཞན་ནོ་ཞེས་བརྗོད་པར་མི་ནུས་སོ་ཞེས་གསུངས་པའི་
ཕྱིར། དེས་ན་ཕ་རོལ་ཏུ་ཕྱིན་པའི་ཐེག་པ་ནས་བཤད་པ་དང་། རྒྱུད་ནས་གསུངས་པའི་
དཔེ་གཉིས་ཐུན་མོང་དང་། ཐུན་མོང་མ་ཡིན་པའི་ཚུལ་གྱིས་བཀོད་པ་ཙམ་ལས། ཁྱད་
པར་འགའ་ཡང་མེད་དོ། །འདི་སྐབས་སུའང་ཁྲི་གུང་ཐང་པ་སོགས་མཁས་པ་ལ་ལས་ས་སྐྱ་
པས་གནས་ལུགས་གང་ཡང་ཁས་མི་ལེན་པ་དང་། འཛིན་མེད་དུ་མཉམ་པར་འཇོག་པ་རྣམས་
ཕྱིས་སུ་བྱུང་བ་མ་གཏོགས། རྗེ་བཙུན་གྲགས་པ་སོགས་གོང་མ་རྣམས་ཀྱིས་དེ་ལྟར་མི་བཞེད་
པར་གསུངས་འདུག་པ། དེའང་དེ་ལྟར་མ་ཡིན་ཏེ། གནས་ལུགས་མཐའ་གཅིག་ཏུ་ངོས་
གཟུང་མི་འདོད་པ་ནི་ལམ་འབྲས་ཀྱི་གཞུང་དུའང་བསྟན་ལ། རྗེ་བཙུན་གྲགས་པའི་དགོངས་
པ་ཐུན་མོང་མ་ཡིན་པའང་ཡིན་ཏེ། ཞིབ་ཏུ་རྟོགས་པར་འདོད་ན་མངོན་རྟོགས་ལྗོན་ཤིང་དུ་
རྩོད་སྤོང་དང་བཅས་པ་རྒྱས་པར་བསྟན་ཡོད་པས་དེར་བལྟ་བར་བྱའོ། །རྗེ་བཙུན་གོང་མ་རྣམས་
བཞེད་པ་ཙམ་དུ་མ་ཟད། རྒྱུད་ཀྱི་དགོངས་པའང་ཡིན་ཏེ། ཚུལ་ནི་གོང་གི་ལུང་རྣམས་ཀྱིས་
ཀྱང་ཤེས་པར་ནུས་ལ། གཞན་ཡང་རྒྱུད་ལས། འགྲོ་བ་ཀུན་གྱི་གནས་པ་ནི། །གང་
ལའང་རྙེད་པར་མི་འགྱུར་ཏེ། །སྦྱོར་བ་འདུས་པ་བསམ་མི་ཁྱབ། །ཅེས་སོགས་མང་དུ་
གསུངས་ཀྱང་། འདིར་ཡི་གེས་འཇིགས་ཏེ་མ་སྤྲོས་སོ། །སློབ་དཔོན་ཀླུ་སྒྲུབ་ཡབ་སྲས་
ཀྱང་བཞེད་པ་ཡིན་ཏེ། གོང་དུ་བཤད་པའི་རྟེན་འབྲེལ་མདོ་འགྲེལ་གྱི་ལུང་དུའང་བརྗོད་པ་དང་
བྲལ་བར་བསྟན་པ་དང༌། དབུ་མ་ལས་ཀྱང་། བདག་གོ་ཞེས་ཀྱང་བཏགས་གྱུར་ཅིང་། །བདག་
མེད་ཅེས་ཀྱང་བཏགས་པར་འགྱུར། །སངས་རྒྱས་རྣམས་ཀྱིས་བདག་དང་ནི། །བདག་མེད་འགའ་
མེད་ཅེས་ཀྱང་བསྟན། །ཞེས་གསུངས། གལ་ཏེ་སློབ་དཔོན་གྱིས་དབུ་མ་ལས། གང་
ཕྱིར་རྟེན་འབྱུང་མ་གཏོགས་པའི་། །ཆོས་འགའ་ཡོད་པ་མ་ཡིན་པས། །དེ་ཕྱིར་སྟོང་པ་མ་
ཡིན་པའི། །ཆོས་འགའ་ཡོད་པ་མ་ཡིན་ནོ། །ཞེས་བཤད་པ་མ་ཡིན་ནམ་སྙམ་ན། དེ་
ནི་ལྟ་བ་ཐམས་ཅད་སྤངས་པ་ལ་སྟོང་པ་ཉིད་ཀྱི་མིང་གིས་བཏགས་པ་ཙམ་སྟེ། དེ་ཉིད་ལས།

རྒྱལ་བ་རྣམས་ཀྱིས་སྟོང་པ་ཉིད། །ལྟ་ཀུན་ངེས་པར་འབྱིན་པར་གསུངས། །ཞེས་གསུངས་
པ་དང་། གལ་ཏེ་མི་སྟོང་ཅུང་ཟད་ཡོད། །སྟོང་པའང་ཅུང་ཟད་ཡོད་པར་འགྱུར། །མི་
སྟོང་ཅུང་ཟད་མེད་པས་ན། །སྟོང་པའམ་ཡོད་པར་ག་ལ་འགྱུར། །ཞེས་གསུངས་པ་རྣམས་
ཀྱིས་ཤེས་པར་ནུས་སོ། །འཛིན་མེད་དུ་འཇོག་པའང་གསར་དུ་བྱུང་བ་མ་ཡིན་ཏེ། ས་སྐྱ་པ་
ཆེན་པོ་ལ་རྗེ་བཙུན་འཇམ་དཔལ་དབྱངས་ཀྱིས་དངོས་སུ་གདམས་པ་ལའང་། འཛིན་པ་བྱུང་
ན་ལྟ་བ་མིན། །ཞེས་དང་། རྗེ་བཙུན་གྲགས་པས་ཀྱང་ལྗོན་ཤིང་ལས། ཐ་ན་ཅིའང་མི་
སྒོམ་མོ་སྙམ་པའི་རྣམ་པར་རྟོག་པའང་སྤངས་ཏེ། ཞེས་དང་། དེ་ལྟ་བུའི་མཚན་ཉིད་རེ་ཞིག་
ལས་དང་པོ་པས་བློའི་ཡུལ་དུ་ཇི་ལྟར་བྱ་སྙམ་ན། རྣམ་པར་རྟོག་པ་ཐམས་ཅད་སྤངས་ཏེ། ཞེས་
དང་། ཉམས་དབྱངས་ཆེན་མོ་ལས་ཀྱང་། ཚིག་ཏུ་བརྗོད་པ་སྤྲོས་པ་ཡིན། །ཡིད་ཀྱིས་
བསམ་པ་རྣམ་རྟོག་ཡིན།
།རང་བཞིན་བརྗོད་མེད་བསམ་མེད་ཡིན། །ཇི་སྲིད་ལྟ་བ་ཡོད་
རིང་ལ། །སྡུག་བསྔལ་ཀུན་ལས་མི་གྲོལ་ཏེ། །ཞེས་སོགས་གསུངས་སོ། །འདི་ཉིད་
རྒྱུད་ཀྱི་དགོངས་པའང་ཡིན་ཏེ། སམྦུ་ཊའི་བརྟག་པ་གཉིས་པའི་གཉིས་པ་ལས། སྟོང་པ་
བསྒོམ་པར་མི་བྱ་ཞིང་། །སྟོང་མིན་བསྒོམ་པར་མི་བྱའོ། །སྟོང་པ་མི་སྤོང་རྣལ་འབྱོར་པས། །སྟོང་
མིན་ཡོངས་སུ་མི་སྤོང་ངོ༌། །སྟོང་དང་སྟོང་མིན་བཟུང་བ་ལས། །རྟོག་པ་ཉུང་མིན་སྐྱེ་བར་
འགྱུར། །ཞེས་སོགས་གསུངས་སོ། །འཕགས་པ་ཡབ་སྲས་ཀྱི་དགོངས་པའང་ཡིན་ཏེ། བྱང་
ཆུབ་སེམས་འགྲེལ་ལས། དམིགས་པ་མེད་པའི་སེམས་སུ་ནི། གནས་པ་ནམ་མཁའི་མཚན་
ཉིད་ཡིན། །ནམ་མཁའ་བསྒོམ་པ་དེ་ཉིད་ནི། །སྟོང་ཉིད་བསྒོམ་པར་བཞེད་པ་ཡིན། །ཞེས་
དང་། དཔལ་ལྡན་ཟླ་བས་ཀྱང་དབུ་མ་འཇུག་པ་ལས། སོ་སོའི་སྐྱེ་བོ་རྣམས་ནི་རྟོག་པས་
བཅིངས། །མི་རྟོག་རྣལ་འབྱོར་པ་ནི་གྲོལ་འགྱུར་བས། །རྟོག་རྣམས་ལོག་པར་གྱུར་པ་གང་
ཡིན་པ། །རྣམ་པར་དཔྱད་པའི་འབྲས་བུར་མཁས་རྣམས་གསུངས། །ཞེས་དང་། འཇུག་པ་
རང་འགྲེལ་ལས། དེའི་ཕྱིར་རྟོག་པ་མ་ལུས་པ་བཀག་པ་ཉིད་སློབ་དཔོན་གྱིས་དབུ་མའི་བསྟན་
བཅོས་ལས་བཤད་པས། རྣམ་པར་དཔྱོད་པའི་འབྲས་བུར་རྣམ་པར་གཞག་གོ །ཞེས་སོ། །ཇོ་
བོ་ཆེན་པོའི་ཐུགས་སྲས་ལྷ་བླ་མ་བྱང་ཆུབ་འོད་ཀྱི་གསུང་འགུར་ལས་ཀྱང་། ཐེག་ཆེན་གྱི་བདུད་
ལས་རྣམ་གཉིས་ཏེ། །ཐབས་དང་བྲལ་བའི་ཤེས་རབ་དང་། །ཤེས་རབ་དང་བྲལ་བའི་ཐབས་

ཡིན་ཞེས། །ཉི་མའི་གཉེན་གྱིས་དེ་སྐད་གསུངས། །ལར་སྣང་མེད་ཀྱི་སྟོང་རྐྱང་ཆད་པའི་མཐའ། །
དེ་གནས་ལུགས་སུ་འདོད་པ་འཁྲུལ་པའི་ཡིད། །བདེན་པར་འཛིན་པ་དེ་སྐུར་འདེབས་ཀྱི་བློ། །
དེ་གོམས་པར་བྱེད་པ་ངན་འགྲོའི་ལམ། །སྟོང་མེད་ཀྱི་སྣང་རྐྱང་རྟག་པའི་མཐའ། །དེ་གནས་
ལུགས་སུ་ལྟ་བ་གཏི་མུག་ཡིད། །བདེན་པར་འཛིན་པ་དེ་སྒྲོ་འདོགས་ཀྱི་བློ། །དེ་གོམས་
པར་བྱེད་པ་འཁོར་བའི་གཞི། །སྣང་སྟོང་དབྱེར་མེད་ཤེས་བྱའི་གཤིས། །དེ་གནས་ལུགས་
སུ་ཤེས་ན་མཐའ་བྲལ་གྱི་བློ། །དེ་གོམས་པར་བྱེད་པ་ཟུང་འཇུག་གི་ལམ། །དེ་དུས་གསུམ་
རྒྱལ་བའི་གཤེགས་ཤུལ་ཡིན། །ཞེས་སོགས་མཐའ་ཡས་སོ། །རྗེ་མཁྱེན་བརྩེས་ཉམས་སུ་
བླང་བའི་གནད་གསུམ་འདི་སྔར་སེམས་དྭངས་སྙིགས་ཕྱེད་ནས་ཐག་ཆོད་པའི་ངེས་ཤེས་སྐྱེས་པ་
ལ་ནི་བརྟན་པར་བྱེད་པ་ཡིན་ལ། དེ་ལྟར་ཇི་བཞིན་མ་བྱུང་བ་རྣམས་ལ་དཔེ་དོན་རེ་རེ་ནས་
བཤད་ཅིང་། གསལ་བར་སྐྱེ་བའི་ཕྱིར་བོགས་འབྱིན་པ་ཡིན་གསུངས་ཤིང་། དཔེ་དོན་
བསྲེ་བའི་སྐབས། སེམས་ནི་དྭངས་མ། འཛིན་མེད་ནི་འཛིན་པ་གཉིས་བྲལ་ལ་གོ་དགོས་
སོ། །ཀླུ་སྒྲུབ་རྗེའི་གསུང་ཡང་འཇོག་ཚུལ་གཅིག་ཅིང་། སྣང་བ་སེམས་སུ་བསྒྲུབ་པ།
གཟུང་བྱ་ཕྱི་དོན་ཡུལ་བདེན་མེད་དུ་རྟོགས་པ་ཙམ་ལ་རྣམ་པར་དཔྱོད་པ་རྣམ་བདེན་པའི་ལྟ་བ་
དང་ན་མཉམ་གསུངས་པ། གྲུབ་མཐའི་རྣམ་གཞག་དང་སྦྱར་བའི་ལེགས་བཤད་དུ་མངོན།
སེམས་སྣང་སྒྱུ་མའི་སྐབས་ཀྱང་ཐུན་མོང་དུ་བཤད་མ་ཐག་པ་བཞིན་ལ། ཁྱད་པར་ནི། རྗེ་
མཁྱེན་བརྩེས་ངེས་ཤེས་སྐྱེས་པའི་ཚེ་འཛིན་པ་མ་ཞུགས་བར་ཆད་དེར་འཇོག་གསུངས་པའི་ངེས་
ཤེས་ནི་མཐར་མཚན་འཛིན་པ་དང་བྲལ་བའོ། །ཀླུ་སྒྲུབ་རྗེས་འཇོག་ཚུལ་དེ་དང་མཐུན་ཞིང་།
གཟུང་བ་མེད་ན་དེར་འཛིན་མེད། །ཅེས་པ་ལྟར། འཛིན་བྱེད་ཀྱི་སེམས་འཁྲུལ་པའང་
བདེན་མེད་དུ་རྟོགས་པས་གཟུང་འཛིན་འཁྲུལ་པའི་ཆ་བདེན་མེད་དུ་རྟོགས་ཀྱང་། གཉིས་སྟོང་
གི་སེམས་གསལ་སྟོང་ལ་བདེན་འཛིན་མ་ཆོད་ན་རྣམ་རྫུན་པའི་ལྟ་བ་དང་ན་མཉམ་གསུངས་
པའང་གྲུབ་མཐའི་རྣམ་གཞག་དང་སྦྱར་བའི་ལེགས་བཤད་དོ། །རྗེ་མཁྱེན་བརྩེས་སྐྱེ་འགག་
གནས་གསུམ་དང་བྲལ་བའི་རྒྱུ་མཚན་འདི་ཞེས་བརྗོད་མ་ཤེས་པ་བརྗོད་བྲལ་དུ་འདུག་སྙམ་ཐག་
གཅད། དེ་ལྟར་ངེས་ཤེས་སྐྱེས་བྱུང་ན་དེ་ཙམ་དུའང་མི་འཛིན་པར་བརྗོད་མེད་ཀྱི་ངང་དུ་འཇོག་
གསུངས་པ་འཛིན་པ་གཉིས་དང་བྲལ་བའི་བརྗོད་བྲལ་མཐར་ཐུག་པའོ། །ཀླུ་སྒྲུབ་རྗེས་འདིའི་

སྐབས་སུ། ཆོས་ཐམས་ཅད་རྒྱུ་སྔ་མ་ལ་ལྟོས་ནས་སྐྱེས་པའི་རྟེན་འབྲེལ་ཡིན་པའི་གནད་ཀྱིས་
རང་བཞིན་གྱིས་མ་གྲུབ་ལ། དེ་ལྟར་རྟོགས་པས་འདུས་མ་བྱས་ཞེས་པའང་འདུས་བྱས་ལ་
ལྟོས་ནས་བཞག་པ་ཙམ་ཡིན་གྱི། ལྟོས་མེད་ཚུགས་ཐུབ་ཏུ་གྲུབ་པ་མེད་པར་གོ་ནས་ཆོས་ཐམས་
ཅད་བདེན་པས་སྟོང་པའི་གནད་ལ་ངེས་པ་ཅིག་ཅར་དུ་རྙེད་པར་བྱས་ནས། དེའི་ངང་ལ་འཛིན་
མེད་དུ་བསྐྱང་གསུངས་པ་དང་། ཅི་སྟེ་གཉིས་སྟོང་གི་ཤེས་པ་རང་གསལ་དེ་སྐད་ཅིག་གིས་སྐྱེ་
འཇིག་མི་བྱེད་པ་དང་། རྒྱུ་རྐྱེན་གང་ལའང་མ་ལྟོས་པའི་རྟག་བརྟན་བདེན་གྲུབ་ཏུ་ཁས་ལེན་པ་ཕྱི་
རོལ་པའི་ལུགས་འདུས་བྱས་རྟེན་འབྲེལ་བདེན་གྲུབ་ཏུ་ཁས་ལེན་པ་རང་སྡེ་དངོས་སྨྲ་བའི་ལུགས་
ཏེ། དེ་གཉིས་རྟག་མཐར་ལྷུང་། ཞེས་དང་། གང་ཞིག་རྐྱེན་ལས་སྐྱེས་པ་དེ་མ་སྐྱེས། །
ཞེས་སློབ་དཔོན་གྱི་ཁ་ཏོན་ལ་བརྟེན་ནས་སློབ་མའི་རྒྱུད་ལ་སྐྱེ་བ་ཙམ་ཡིན་གྱི། སློབ་དཔོན་གྱི་ཁ་
ཏོན་དེ་འཕོས་ནས་མེད་པར་སོང་བ་མ་ཡིན་པས་ན་གདོད་མ་ནས་མ་སྐྱེས་པར་སོང་སྟེ། གནད་
འདིས་མུ་སྟེགས་གྲངས་ཅན་པ་སོགས་རྟག་ལྟ་སེལ། སློབ་དཔོན་གྱི་ཁ་ཏོན་ལ་བརྟེན་ནས་སློབ་
མའི་རྒྱུད་ལ་སྐྱེས་པས་ན་རྒྱུ་མེད་པ་མ་ཡིན་ཏེ། ཐ་སྙད་དུ་འགག་པ་མེད་པའི་ཕྱིར། གནད་
འདིས་མུ་སྟེགས་རྒྱང་འཕེན་པ་སོགས་ཆད་ལྟ་སེལ་བ་སྟེ། གནད་གཉིས་པོ་འདིས་རྟག་ཆད་ཀྱི་
མཐའ་བསལ་བ་དེ་བཞིན་དུ། རྟེན་འབྲེལ་གྱི་རྟགས་ལས་ཆོས་ཐམས་ཅད་རང་བཞིན་གྱིས་སྐྱེས་
པར་སྒྲོ་མི་འདོགས་པས་རྟག་ལྟ་ལས་གྲོལ། རྒྱུ་སྔ་མ་ལ་མ་བརྟེན་པར་འབྲས་བུ་ཕྱི་མ་མི་འབྱུང་
བས་ཐ་སྙད་ལ་སྐུར་པ་མི་འདེབས་པས་ཆད་མཐའ་ལས་གྲོལ་ཞེས་གནད་གཅིག་གོ །བརྗོད་བྲལ་
དུ་བསྒྲུབ་པའི་སྐབས། རྗེ་མཁྱེན་བརྩེས། བརྗོད་དུ་ཡོད་ནས་བརྗོད་མ་ཤེས་པ་མ་ཡིན་གྱི།
བརྗོད་དུ་མེད་པས་བརྗོད་མ་ཤེས་པ་སྟེ། ཐམས་ཅད་མཁྱེན་པ་ཚིག་གིས་དབུལ་བ་རྒྱལ་གྱུར་
ཅིག །ཅེས་དང་། སེམས་ཀྱི་དྭངས་མ་གསལ་སྟོང་ཟུང་འཇུག་བློ་འདས་བརྗོད་པའི་མཐའ་
ཐམས་ཅད་དང་བྲལ་བར་ཐག་བཅད་ལ། དེའི་ངང་དུ་འཛིན་པ་མ་ཞུགས་པར་ཆད་དེར་འཇོག་
གསུངས་པ། འཛིན་པ་ནི་མཐར་མཚན་འཛིན་པ་གཉིས་ཀྱིས་མ་བསླད་པའོ། །ཀླུ་སྒྲུབ་རྗེས།
ཆོས་ཀྱི་གནས་ལུགས་ལྷན་ཅིག་སྐྱེས་པའི་ཡེ་ཤེས་གསལ་སྟོང་ཟུང་འཇུག་དེ་ཐོས་བསམ་གྱིས་
གཏན་ལ་ཕབ། བསྒོམས་པས་ཉམས་སུ་མྱོང་བའི་ཚེ་སོ་སོར་རང་གིས་རིག་པའི་ཡེ་ཤེས་ཀྱིས་
གསལ་བར་མྱོང་ཡང་། སྤྲོས་མཚན་ལས་འདས་པ་རྟོག་མེད་བརྗོད་དུ་མེད་པའི་ངང་ལ་སེམས་

མ་བཅོས་ལྷུག་པའི་རང་མདངས་ལ་ཡེངས་མེད་དུ་གཞག །ཅེས་དང་། འདི་ལ་འཁྲུལ་པ་
རྣམ་པ་གསུམ་བསལ་དགོས་ཏེ། གཟུང་འཛིན་རྙོག་བྲལ་གྱི་སེམས་རང་གསལ་སྐྱོང་བའི་ལྟ་བ་
འདི་རྣལ་འབྱོར་སྤྱོད་པ་རྣམ་རིག་པའམ། དེང་སང་བོད་དུ་གྲགས་པའི་གཞན་སྟོང་པའི་ལྟ་བ་
མ་ཡིན་ནམ་སྙམ་ན། དེ་ལྟ་བུར་འཁྲུལ་བར་མི་བྱ་སྟེ། དེ་ལྟ་བུ་གཅིག་དུ་བྲལ་དང་། རྟེན་
འབྲེལ་སོགས་རིག་པས་དཔྱད་པའི་ཚེ་ནམ་མཁའི་པདྨ་བཞིན་གང་དུའང་མི་རྙེད་པས་འདིར་རང་
བཞིན་གྱིས་གྲུབ་པར་ཁས་མི་ལེན་པ་ཡིན། འོ་ན། དེ་ཉིད་སྟོང་རྐྱང་མེད་དགག་གི་ལྟ་བར་
སོང་བ་མ་ཡིན་ནམ་སྙམ་ན། དེར་ཡང་འཁྲུལ་པར་མི་བྱ་སྟེ། དེ་ཉིད་རིག་པས་དཔྱད་པའི་
ཚེ་མི་རྙེད་ཀྱང་། སྟོང་རྐྱང་མེད་དགག་དེ་ཐབས་ཤེས་ཡ་བྲལ་དུ་སོང་བས། འདིར་ཁོ་རང་བདེན་
པས་སྟོང་པའི་སྟོང་ཉིད་དེ་ཁོ་རང་དང་ཟུང་འཇུག་འབྲལ་མེད་མདངས་འགག་མེད་དུ་ཉམས་སུ་
ལེན་པ་ཡིན། འོ་ན། དེ་ཉིད་ཧྭ་ཤང་གི་ལྟ་བར་སོང་བ་མ་ཡིན་ནམ་སྙམ་ན། དེར་ཡང་
འཁྲུལ་པར་མི་བྱ་སྟེ། རྒྱུ་མཚན་མེད་པར་གྱ་ཚོམ་དུ་ཡིད་བྱེད་བཀག་པ་མ་ཡིན་པར་སྨྲ་བསམ་
བརྗོད་མེད་ཀྱི་གནད་ལ། ལུང་རིགས་མན་ངག་གསུམ་གྱིས་ངེས་པ་དྲངས་ནས། མཚན་
འཛིན་དང་བྲལ་བའི་ངང་དུ་མཉམ་པར་འཇོག་པ་ཡིན་ཞེས་གསུངས་པ། སྒྲོ་འདོགས་དཔྱིས་
ཕྱིན་པར་ཆོད་པའི་གནད་ཁྱད་པར་ཅན་ནོ། །རྗེ་མཁྱེན་བརྩེས་བརྗོད་བྲལ་ཐུན་མོང་གི་དཔེ་
བཞི་ཡན་ཆད་འདི་རྒྱུ་དུས་ཀྱི་ལྟ་བ་དུག་ཅན་ཞེས་བྱ། དེ་ཁོ་ན་ཉིད་རྒྱ་མཚོའི་རླབས་དང་མ་
བྲལ་བའི་ལྟ་བ་ཞེས་བྱ་བ་དོན་སྤྱིའི་ཚུལ་ལས་ཉམས་སུ་མྱོང་དུ་མེད་པའི་ཕྱིར་ལྟ་བ་སྐྱོན་མེད་མ་
ཡིན་གསུངས་པ་འདི་ནི། དོན་དུ་དུག་ཅེས་པ་སེམས་དྭངས་སྙིགས་མ་ཕྱེད་པའི་སྐྱོན་མཐར་
འཛིན་དང་མཚན་འཛིན་གཉིས་ཡིན། སེམས་དྭངས་སྙིགས་ཕྱེད། འཛིན་པ་དེ་གཉིས་ལས་
འདས་པའི་མཚན་རྟོག་ཉེར་ཞིའི་ཞི་གནས་རྣལ་མ་སྐྱེས་ན་དུག་མེད་དཔེའི་ཡེ་ཤེས་སུ་འགྲོ་བ་སྟེ།
དེའང་ཐོག་མར་སེམས་འཚོལ་གྱི་སྐབས་ནས་སེམས་དྭངས་མ་འཛིན་པ་གཉིས་བྲལ་རྣམ་རྟོག་སྔ་
ཕྱིའི་བར་གྱི་རིག་པ་སྐད་ཅིག་མའི་ཐོག་ཏུ་བརྡར་ཤ་ཆོད་པས་གོ་ཡུལ་ཙམ་མ་ཡིན་པར་རང་བྱུང་དུ་
ཤར་བ་ཡིན་པས་ན། དཔེ་འདི་དག་ཀྱང་དེའི་བརྟེན་བྱེད་དུ་གྱུར་ཅིང་དུག་མེད་དུ་འགྱུར། ཐོག་
མར་སེམས་འཚོལ་གྱི་སྐབས་ནས་དེ་ཙམ་མ་གྱུར་ན། དཔེ་འདི་རྣམས་ཀྱང་དོན་སྤྱིའི་ཚུལ་ལས་
ཉམས་སུ་མྱོང་དུ་མེད་པའི་ཕྱིར་བཤད་མ་ཐག་པ་ལྟར་སྐྱོན་ཅན་དུ་གྱུར་པ་དང་། དུག་མེད་དུ་

བཤད་པའི་དཔེ་རྣམས་ཀྱང་རིག་པ་ཙམ་མ་ཡིན་པར་རྩ་ཐིག་རླུང་ལ་ཤར་བ་ཡིན་ཡང་། མཐར་
འཛིན་གྱི་འཛིན་པ་ལས་མ་གྲོལ་ན་སེམས་དྭངས་སྙིགས་མི་འབྱེད་ཅིང་། རིག་ཐོག་ཏུ་བརྡར་
ཤ་མ་ཆོད་པའི་དབང་གིས་ཇི་ལྟ་བའི་སྐྱོན་མེད་དུ་འགྱུར་བར་དཀའ་བས། གནད་ཀྱི་ཁྱད་པར་
འདིས་ཕྱེ་བ་ཡིན། རྗེ་མཁྱེན་བརྩེས་བདེ་བའི་ངོ་བོ་བརྗོད་མི་ཤེས་པར་གསུངས་པ། སྤྲོས་
པའི་མཐའ་དང་བློའི་ཡུལ་ལས་འདས་ནས་བརྗོད་དུ་མེད་པའོ། །ཀླུ་སྒྲུབ་རྗེས་གཟུང་འཛིན་གྱི་
སེམས་འཁྲུལ་པ་ལུང་རིགས་མན་ངག་གིས་གཟུང་འཛིན་གྱིས་མ་བསླད་པའི་སེམས་གསལ་རིག་
བདེན་སྟོང་དུ་གཏན་ལ་ཕབ་ནས། གསལ་སྟོང་ཟུང་འཇུག་ལྷན་སྐྱེས་ཀྱི་ཡེ་ཤེས་ཉམས་སུ་མྱོང་
ཡང་
། བསམ་བརྗོད་ལས་འདས་པའི་དབྱིངས་རིག་དབྱེར་མེད་ལ་མཉམ་པར་འཇོག་གསུངས་
པ་དང་དོན་གཅིག་གོ །ཡང་ཀླུ་སྒྲུབ་རྗེས་གང་ཟག་དབང་པོ་ཐ་མ་ཞིག་རིམ་གྱིས་བློ་སྦྱང་བའི་
ཕྱིར་ཐོག་མར་ཡུལ་སྣང་སེམས་སུ་བསྒྲུབ། དེ་རྗེས་འཛིན་བྱེད་ཀྱི་སེམས་འཁྲུལ་པ་སྒྱུ་མར་བསྒྲུབ།
དེ་རྗེས་གཟུང་འཛིན་གཉིས་བྲལ་གྱི་སེམས་དེའང་རྟེན་འབྲེལ་དང་བརྗོད་བྲལ་གཉིས་ཀྱི་སྒོ་ནས་
རང་བཞིན་མེད་པར་བསྒྲུབ་པ་ཡིན་ཞེས་གསུངས། དཔེའི་གཙོ་བོ་བཞིས་བསྡུས་པའི་སྐབས་
ཕལ་ཆེར་འདྲ་ལ། ཁྱད་པར་ནི། རྗེ་མཁྱེན་བརྩེས་དཔེ་བཞི་པོ་རེ་རེ་ལ་དོན་ཚན་བཞི་བཞི་
སྦྱར་ཏེ། དེ་ལྟ་བུར་ཐག་བཅད་དེ་ངེས་ཤེས་བསྐྱེད་ལ་འཛིན་པ་མ་ཞུགས་པར་འཇོག་གསུངས་
པ་དང་། རྦ་རླབས་ཀྱིས་ཕྱི་རོལ་གྱི་སྣང་བ་མི་གསལ་བ་ལ་སོང་ཚེ་སེམས་མ་ཡེངས་པར་བརྗོད་
བྲལ་དུ་གཞག་ཅིང་། གཟུང་འཛིན་ཐམས་ཅད་འགགས་པའི་ངང་དུ་ཆམ་མེར་འཇོག་ཅེས་
གསུངས་པ། འཛིན་པ་གཉིས་བྲལ་བློ་འདས་བརྗོད་བྲལ་ངང་དུ་གཞག་པ་དང་། ཀླུ་སྒྲུབ་
རྗེས་རྦ་རླབས་སྐབས། ཉམས་མྱོང་སྐྱེས་ནས་ལྟ་བ་དག་དང༌ བསྲེ། །ཞེས་པ་ལྟར།
ཐོག་མར་ལོངས་སྤྱོད་ཀྱི་རླབས་བཙལ་ཚུལ་ནི། སློབ་དཔོན་གྱི་ལག་གཉིས་ཀྱི་སོར་མོ་བཞི་
སློབ་མའི་ལྟག་པར་གཞག །མཐེ་བོང་གཉིས་ཀྱིས་མགྲིན་པ་གཡས་གཡོན་གྱི་རྩ་གསུམ་ལས་
དབུས་ཀྱི་འཕར་རྩ་དེ་རྒྱབ་ལ་གཏད་པའི་ཚུལ་གྱིས་རིམ་གྱིས་མནན་ཇེ་ཆེ་ལ་བཏང་ནས་བཙིར་
བས་སྣང་མཆེད་ཐོབ་གསུམ་ཕྲ་མོ་དང་བཅས་བརྒྱལ་བ་ལྟ་བུ་ལས་སངས་ཏེ། ཡུལ་སྣང་བཞིན་དུ་
དེར་འཛིན་པ་གཏན་འགགས་སུ་སོང་བ་ན། སྔར་ལྷན་སྐྱེས་གཉུག་མའི་ཡེ་ཤེས་ངོ་སྤྲད་པའི་
ཐོས་བསམ་གྱི་ལྟ་བ་དྲན་པར་བྱས་ཏེ། གཟུང་འཛིན་རྙོག་བྲལ་གྱི་སེམས་རང་བཞིན་འོད་གསལ་

དེའང་རྟག་བརྟན་བདེན་པས་སྟོང་པའི་སྟོང་པ་ཆེན་པོ། དེའང་ཆད་སྟོང་མ་ཡིན་པའི་རང་བཞིན་
འོད་གསལ་དང་ཟུང་དུ་འཇུག་པའི་གསལ་སྟོང་ཟུང་འཇུག་གི་ལྟ་བ་དང་བསྲེས་ནས་མཉམ་པར་
གཞག་གསུངས་པ། རིག་ཐོག་ཏུ་སྔར་ངོ་འཕྲོད་པའི་རྩིས་ཟིན་དགོས་པ་དོན་གཅིག་གོ །རྗེ་
མཁྱེན་བརྩེའི་ཁྲིད་ཡིག་ལས། རྟོགས་པའི་ཁྱད་པར་ཟླ་བའི་དཔེ་ཡིས་བསྟན། ཞེས་དང་།
གོ་ཡུལ་ཙམ་དུ་བྱས་པ་རྣམས་ཟླ་བའི་རྣམ་པ་དང་། ཡོན་ཏན་གྱི་ཆ་ཚིག་གིས་བཤད་པ་ཙམ་དང་།
ཉམས་ལ་རང་བྱུང་དུ་ཤར་བ་ཆུ་ནང་དུ་ཟླ་བའི་གཟུགས་མཐོང་བ་ལྟ་བུའི་དཔེའི་ཡེ་ཤེས། དེའི་
རྒྱུན་བསྐྱངས་པས་ས་དང་པོ་མངོན་དུ་བྱས་ཚེ་དོན་གྱི་ཡེ་ཤེས་ནམ་མཁའི་ཟླ་བ་མངོན་དུ་མཐོང་བ་
ལྟ་བུའི་དཔེ་གསུངས་པ་ནི། གོ་ཡུལ་ཙམ་དུ་བྱས་པ་དམན་པ་དང་། བསྒོམས་ནས་སེམས་
དྭངས་སྙིགས་ཕྱེད་དེ་རིག་ཐོག་ཏུ་བརྡར་ཤ་ཆོད་པ་དཔེའི་ཡེ་ཤེས་བཏགས་པ་བ་དང་། དེ་ལ་རིམ་
གྱིས་བསྒོམས་པས་དཔེའི་ཡེ་ཤེས་མཚན་ཉིད་པར་འགྱུར་ཞིང་། དེ་ལ་བརྟན་པ་ཐོབ་པ་ན་དོན་
གྱི་ཡེ་ཤེས་སུ་འགྱུར་བའི་གནད་དེ་ཁོ་ན་ཡིན་ནོ། །རྗེ་མཁྱེན་བརྩེའི་ཁྲིད་ཡིག་ལས། རྟོག་
པ་ཙམ་ལ་ལྟ་བར་གཞག་པ་དང་། ཉམས་མྱོང་ཡེ་ཤེས་ལ་ལྟ་བར་གཞག་པ་གཉིས། དང་པོ་ནི།
རྒྱུ་དུས་ཀྱི་ལྟ་བ་དུག་ཅན་ཡིན་ཞེས་དང་། སྤྱིར་ཀུན་ཏུ་བརྟགས་པའི་དུག།ཀུན་ཏུ་རྟོག་པའི་
དུག །གྱ་ནོམ་ལྷར་ཞེན་གྱི་དུག་གསུམ་ལས། དང་པོ་ཐ་མལ་པ་ནས་ཉན་ཐོས་བར་གྱི་ཕྱི་དོན་
བདེན་གྲུབ་ཏུ་འདོད་པ་སྣང་བ་སེམས་སུ་བསྒྲུབ་པ་སོགས་དཔེ་དང་བཅས་པས་སེལ། གཉིས་
པ་རྒྱུ་དུས་ཀྱི་ལྟ་བ་ཁོ་རང་ཡང་བཟང་རྟོག་ངན་རྟོག་གི་ཁྱད་པར་ཙམ་ལས། རྣམ་རྟོག་གི་རང་
བཞིན་ལས་མ་འདས་པ་དེའི་དུག་བསྐྱེད་རིམ་གྱིས་སེལ། དེ་ལ་མཆོག་ཏུ་ཞེན་པའི་དུག་རྫོགས་
རིམ་གྱིས་སེལ་གསུངས་པ་དེ་ནི་གསལ་སྟོང་ཟུང་འཇུག་ཕྲ་བའི་རང་རྩལ་ལས་ཤར་བ་དེར་བཞེད་
ཅིང་། དེའང་བསྐྱེད་རིམ་གྱི་ལྷའི་རྣམ་པར་བསྒོམ་པ་དང་། རྫོགས་རིམ་གྱི་རྩ་ཐིག་རླུང་གསུམ་
བསྒོམ་པ། ཐབས་དང་ལུས་ལ་གནད་དུ་བསྣུན་པས་ཁྱད་པར་དུ་འཕགས་མོད། འོན་ཀྱང་
དེའང་ལྟ་བ་སྤྲོས་བྲལ་རྟོག་མེད་ཀྱི་རྩིས་ཟིན་པའི་རིག་ཐོག་ཏུ་བརྡར་ཤ་ཆོད་པ་ཉིད་དུག་བྲལ་གྱི་
གནད་འགག་ཡིན་པས་སོ།། །། ༼༑༽ གཉིས་པ་ཤིན་ཏུ་རྒྱས་པར་བཤད་པ་ལ་གསུམ།
ཀུན་གཞི་རྒྱུའི་རྒྱུད། ལམ་ཐབས་ཀྱི་རྒྱུད། ཕྱག་རྒྱ་ཆེན་པོ་འབྲས་བུའི་རྒྱུད་དོ། །དང་
པོ་ལ་བདུན། རང་བཞིན་དང་། རྟེན་དང་། བརྟེན་ཚུལ། རྒྱུ་རྒྱུད་དུ་གཞག་པ། རྩ་

རྒྱུད་དུ་གཞག་པ། འབྲེལ་བའི་ཚུལ། ལུས་སེམས་ལ་འཁོར་འདས་ཀྱི་ཚང་བརྩི་བའོ། །འདིར་
ཀུན་གཞི་འདོད་པས་སེམས་ཙམ་པའི་གྲུབ་མཐའ་དང་མཐུན་ནོ་སྙམ་པ་རྣམས་ནི་ངོར་ཆེན་རྡོ་རྗེ་
འཆང་ཆེན་པོས་བསྐྱེད་རིམ་གནད་ཀྱི་ཟླ་ཟེར་དུ་ལེགས་པར་བཀག་ཟིན་པ་ལྟར། ཀུན་གཞི་
འདོད་པ་ཙམ་གྱིས་སེམས་ཙམ་པར་འགྱུར་ན་འཕགས་པ་ཀླུ་སྒྲུབ་ལའང་མཚུངས་སོ། །གལ་
ཏེ་འཕགས་པས་ནི་ཡིད་ཤེས་ལ་ཀུན་གཞིའི་མིང་གིས་བཏགས་པ་ཙམ་ཡིན་ལ། འདིར་ནི་
རྣམ་ཤེས་ཚོགས་བརྒྱད་འདོད་པས་སེམས་ཙམ་པ་དང་ཡང་མཐུན་ནོ་སྙམ་ན། གྲངས་མཉམ་པ་
ཙམ་གྱིས་ཀྱང་མཐུན་པར་མ་ངེས་ཏེ། སེམས་ཙམ་པའི་ལུགས་ཀྱི་ཀུན་གཞི་ཉོན་ཡིད་གཉིས་
དང༌། འདིའི་ལུགས་གཉིས་ནི་ཤིན་ཏུ་ནས་ཀྱང་ཐ་དད་པའི་ཕྱིར། ཇི་ལྟར་ཐ་དད་ན། སེམས་
ཙམ་པའི་ལུགས་ཀྱི་ཀུན་གཞི་ནི། ས་སྡེ་ལས། རང་བཞིན་མཚན་ཉིད་དམིགས་རྣམ་འཁོར། །
འཇུག་པའི་ཚུལ་དང་ལྡོག་པའི་ཚུལ། །དབྱེ་བ་རྣམ་གྲངས་སྒྲ་དོན་བཤད། །ཚད་མ་དག་
གིས་ཤེས་པར་བྱ། །ཞེས་པ་ལྟར། རང་བཞིན། མཚན་ཉིད། དམིགས་པ། རྣམ་
པ། འཁོར། འཇུག་ཚུལ། ལྡོག་དུས། དབྱེ་བ། མིང་གི་རྣམ་གྲངས། སྒྲ་
བཤད། སྒྲུབ་བྱེད་ཀྱི་ཚད་མ་སྟེ། དོན་ཚན་བཅུ་གཅིག་གིས་བཤད་ལ། ། འདིར་ནི་
འཇམ་དབྱངས་ས་པཎ་གྱིས། རྟོག་པ་གཉིས་ཀྱི་བར་དག་ཏུ། །འོད་གསལ་རྒྱུན་མི་འཆད་
པ་འབྱུང་། །ཞེས་གསུངས་པ་ལྟར། ཡིད་ཀྱི་རྣམ་ཤེས་སྔ་མ་འགགས། ཕྱི་མ་མ་སྐྱེས་
པའི་བར་གྱི་རྟོག་མེད་ཀྱི་ཤེས་པ་བདེན་པའི་རང་བཞིན་གྱིས་མ་གྲུབ་པ་དེ་ལ་ཀུན་གཞི་རྣམ་ཤེས་
ཀྱི་མིང་གིས་བཏགས་པ་ཡིན་ཏེ། རྣམ་ཤེས་ཀྱི་རྒྱུན་ཡིན་པའི་ཕྱིར་དང་། དྲི་བཅས་དེ་བཞིན་
ཉིད་ཡིན་པའི་ཕྱིར་དང་། འཁོར་འདས་ཀྱི་བག་ཆགས་དང་བཅས་པ་ཡིན་པའི་ཕྱིར། དེས་
ན་རྟོག་མེད་ཀྱི་ཤེས་པ་བདེན་པའི་རང་བཞིན་གྱིས་མ་གྲུབ་པ་ལ་ཀུན་གཞིའི་མིང་གིས་བཏགས་པ་
ཙམ་ལས། དོན་ཚན་དེ་རྣམས་མི་འདོད་པའི་ཕྱིར་དང་། དེ་བཞིན་དུ་ཉོན་ཡིད་ཀྱང་། སེམས་
ཙམ་པས་ནི་ཀུན་གཞིའི་རྣམ་སྨིན་གྱི་ཆ་ཁོ་ན་ལ་དམིགས་ནས་རྟག་ཏུ་ངར་སེམས་པའི་རྣམ་པ་ཅན་
གྱི་རབ་ཏུ་མ་ཞི་བའི་ཡིད་ཀྱི་རྣམ་ཤེས་བརྟན་པས་རབ་ཏུ་ཕྱེ་བ་དེ་ཉོན་ཡིད་ཀྱི་ངོ་བོ་དང་། ཀུན་
འགྲོ་ལྔ། ལྟ་བ། མ་རིག་པ་
བ
། ང་རྒྱལ། འདོད་ཆགས་ཏེ་སེམས་བྱུང་རྫས་ཡོད་དགུ་
ལ་སོགས་པ་འཁོར་དུ་འདོད་པ་དང༌། འདིར་ནི་ཡིད་ཤེས་བདེན་པའི་རང་བཞིན་མེད་པ་ཉིད་

ངར་འཛིན་པའི་ཆ་ནས་ཉོན་ཡིད་དུ་བཏགས་པ་ཙམ་ལས། མཚན་ཉིད་དེ་དག་ཚང་དགོས་པར་
མི་འདོད་དོ། །དེའི་ཕྱིར་རྣམ་གྲངས་ཙམ་ལས་ཁྱད་པར་མེད་དེ། རྣམ་ཤེས་ཚོགས་དྲུག་པ་
དང༌
། བརྒྱད་པ་གཉིས་ཀ་བདག་ཅག་གི་སྟོན་པས་གསུངས་པའི་ཕྱིར། དེས་ན་ངེས་པའི་
དོན་དུ་ནི་འཁོར་འདས་ཀྱི་ཆོས་གང་ཡང་དམིགས་སུ་མེད་པར་གསུངས་ན། རྣམ་ཤེས་ཚོགས་
དྲུག་པ་དང་། བརྒྱད་པའི་རྣམ་གྲངས་ཙམ་ལ་གཅིག་འཐད་ཅིང་། གཅིག་མི་འཐད་པའི་
རྣམ་གཞག་བྱར་མེད་ལ། ཀུན་རྫོབ་ཙམ་ལ་ནི་འདི་གཉིས་ཀའང་གདུལ་བྱ་དྲང་བའི་དོན་དུ་
གསུངས་པ་ལ་ཁྱད་པར་མེད་པས་བཟང་ངན་མ་མཆིས་སོ། །མདོར་ན་སེམས་ཙམ་པའི་གྲུབ་
མཐའ་དེ་ཉིད་དམན་པར་འཇོག་པའི་རྒྱུ་མཚན་ནི་སེམས་བདེན་གྲུབ་ཏུ་ཁས་བླངས་པའི་ཉེས་པ་
སྟེ། དཔལ་ལྡན་ཟླ་བས། དེའི་ཕྱིར་རྣམ་པར་ཤེས་པ་རྫས་སུ་སྨྲ་བའི་བརྗེད་བྱེད་ཀྱི་གདོན་
གྱིས་བཟུང་བ་ཕྱི་རོལ་གྱི་ཡུལ་ལ་སྐུར་པ་འདེབས་པ་འདི་ནི་ཅི་ནས་བདག་ཉིད་གཡང་སར་ལྷུང་
བར་བྱེད་པར་མི་འགྱུར་བར། དམ་པ་སྙིང་རྗེར་སྤྱོད་པ་རྣམས་ཀྱིས་ལུང་དང་རིགས་པའི་གསང་
སྔགས་ཟབ་མོ་བཏབ་པས་ཚབ་ཆེར་མནན་ཏེ་གཟུང་བར་བྱའོ། །ཞེས་གསུངས་པའི་ཕྱིར།
གཞན་དུ་སེམས་ཙམ་པའི་གྲུབ་མཐའི་ཁོངས་སུ་ཡོད་པ་ཙམ་གྱིས་ཁས་བླང་དུ་མི་རུང་ན། དབུ་
སེམས་གཉིས་འདོད་པ་མཐུན་པའང་ཤིན་ཏུ་མང་བས་ཆེས་ཐལ་ལོ། །འདིར་ནི་བདེན་པར་གྲུབ་
པར་ནམ་ཡང་ཁས་མི་ལེན་པས་ན་སེམས་ཙམ་པ་དང་མཚུངས་པའི་གོ་སྐབས་མ་མཆིས་སོ། །
གཞན་ཡང་ཇོ་བོ་ཨ་ཏི་ཤའི་གསུང་སྙན་བརྒྱུད་ཡི་གེར་བཀོད་པ་བློ་སྦྱོང་དོན་བདུན་མ་ལས། ལམ་
གྱི་ངོ་བོ་ཀུན་གཞིའི་ངང་དུ་གཞག །ཅེས་སེམས་མ་བཅོས་པ་ལ་ཀུན་གཞིའི་སྒྲ་སྦྱར་བའང་དེར་
ཐལ་ལོ། །དེ་ལ་སྤྱིར་སེམས་ཀྱི་རྒྱུན་ལ་བདེ་བར་གཤེགས་པའི་སྙིང་པོ་ཡོད་པར་ཐེག་པ་ཆེན་
པོ་ཐམས་ཅད་མཐུན། རྒྱལ་སྲས་བྱམས་པ་རྗེས་འབྲངས་དང་བཅས་པས་གསལ་ཆ་སེམས་
ཉིད་འོད་གསལ་བ་ལ་བདེ་བར་གཤེགས་པའི་སྙིང་པོར་བཞེད། འཕགས་པ་ཀླུ་སྒྲུབ་རྗེས་
འབྲངས་དང་བཅས་པས་རིགས་ཚོགས་སུ་བདེར་གཤེགས་སྙིང་པོ་སྟོང་ཆ་ཆོས་ཉིད་སྤྲོས་བྲལ་ལ་
བཞག་སྟེ་གནས་འགྱུར་མི་བཞེད་པ་དང་། བསྟོད་ཚོགས་སུ་བདེར་གཤེགས་སྙིང་པོ་སྒྲིབ་ཆ་
བསལ་ནས་གནས་གྱུར་དུ་བཞེད། རྣལ་འབྱོར་དབང་ཕྱུག་གིས་ཀུན་གཞིའི་སྒྲ་དོན་འདི་ལྟར་
བཞེད་དེ། འདི་ཉིད་གསལ་ཞིང་སྟོང་པ་དང་། །རིག་པ་དེ་ཉིད་མ་འགགས་པ། །རང་

རིག་ཡེ་ཤེས་སྐད་ཅིག་མ། །འདི་ནི་ཐོག་མ་དབུས་མཐའ་མེད། །སྲིད་མེད་མྱ་ངན་འདས་
པ་མེད། །བདག་མེད་གཞན་ཡང་མེད་པ་སྟེ། །འདི་ནི་མཆོག་གི་བདེ་ཆེན་ཉིད། །འདི་
ལས་མཚོན་ཏེ་ཤེས་པར་བྱ། །འདི་ཡི་རང་བཞིན་སྐུ་གསུམ་དང་། །ཡེ་ཤེས་ལྔ་ཡི་བདག་
ཉིད་ཅན། །ཞེས་ཐབས་རིག་པ་གསལ་ལ་མ་འགགས་པ་ངོ་བོ་སྟོང་པ་ཉིད་ལ་ཀུན་གཞིའི་སྒྲས་
བཏགས་ཤིང་རྒྱུ་རྒྱུད་དུ་ངོས་འཛིན་མཛད་ལ། དེའང་རྟོག་མེད་ཀྱི་ཤེས་པའི་རྒྱུན་དེའི་སྟེང་དུ་
གློ་བུར་གྱི་དྲི་མ་བག་ཆགས་དང་བཅས་པའི་ཆ་ནས་ཀུན་གཞིའི་མིང་གིས་བཏགས་པ་ཙམ་ཡིན་ཏེ།
སྡོམ་གསུམ་འཇམ་དབྱངས་བླ་མའི་དགོངས་རྒྱན་དུ། འགྲོ་སེམས་ཀུན་གཞི་དྲི་བཅས་དེ་བཞིན་
ཉིད། །ཅེས་པ་དང་དོན་གཅིག་གོ །དེ་ལ་མཁས་པ་ཁ་ཅིག་གིས་ཀླན་ཀ་འཚོལ་བར། ངོར་
ཆེན་རྡོ་རྗེ་འཆང་གིས་རྒྱུད་གསུམ་གནོད་འཇོམས་ལས། དེས་ན་ཀུན་རྫོབ་དོན་དམ་དག །གཉིས་
སུ་མེད་པའི་བརྗོད་བྲལ་ལ། །རང་བཞིན་ལྷན་སྐྱེས་ཞེས་གསུངས་ཤིང་། །གསལ་རིག་ཙམ་ལ་
གསུངས་པ་མེད། །ཅེས་དང་། ཐབས་ཀྱིས་ཟིན་མ་ཟིན་གྱི་ཆ་ནས་ཀུན་གཞིར་བཞག་ཅིང་། །
དེ་ཙམ་དབུ་མ་པས་ཀྱང་བཞེད་ཚུལ་དང་། དེའང་གཟུང་འཛིན་གཉིས་སྟོང་གི་ཀུན་གཞིའི་རྣམ་
པར་ཤེས་པ་རང་རིག་དོན་དམ་པར་བདེན་གྲུབ་ཏུ་ཡོད་པར་སེམས་ཙམ་པ་རྣམས་བཞེད་ཅིང་།
འདིར་མུ་བཞི་ལས་གྲོལ་བའི་དེ་ཁོ་ཉིད་དེ་ཉིད་དབུ་མ་པ་དང་མཐུན་པར་བདེན་སྟོང་དུ་འདོད་པ་
སྟེ། རྣལ་འབྱོར་དབང་ཕྱུག་གིས། ཁམས་མེད་ཀུན་གཞིའི་རྣམ་ཤེས་མེད། །ཅེས་ལུང་
དང་བཅས་དབྱེ་བ་གསལ་པོར་གསུངས་པ་དང་། ཀུན་མཁྱེན་ཆེན་པོས། འདིར་ནི་བྱམས་
མགོན་ཀླུ་སྒྲུབ་ཀྱིས། །གསལ་བ་རྒྱུན་ཆགས་མ་འགགས་པ། །མཐའ་བཞིའི་སྤྲོས་པས་སྟོང་པ་
ཡི། །ཟུང་འཇུག་འདུས་མ་བྱས་ལ་བཞེད། །ཅེས་གསུངས། ཀླུ་སྒྲུབ་རྗེས། འཕགས་
མཆོག་ཀླུ་སྒྲུབ་ཀྱིས་སྟོང་ཆ་ནས་བདེ་གཤེགས་སྙིང་པོ་ངོས་གཟུང་བ་དེ་དང་། རྒྱལ་ཚབ་བྱམས་པ་
རྗེས་འབྲང་གིས་གསལ་ཆ་ནས་ངོས་གཟུང་བ་དེ་གཉིས་འགལ་མེད་དུ་ལེགས་ཆ་བསྡུས་ནས་རྣལ་
འབྱོར་དབང་ཕྱུག་གིས་བརྗོད་བྲལ་གྱི་མན་ངག་རྩལ་དུ་བཏོན་ཏེ། གདོད་ནས་སྤྲོལ་བྲལ་ཀུན་
གཞི་རྒྱུ་རྒྱུད་གཞི་དུས་ཀྱི་ཡེ་ཤེས་རིག་པ་སྐད་ཅིག་མ་རྣམ་རྟོག་ཕྲ་མོ་གཉིས་ཀྱི་བར་དུ་འབྱུང་བའི་
རྟོག་མེད་བདེན་པའི་རང་བཞིན་གྱིས་མ་གྲུབ་པ་དེ་ལ་ངོས་འཛིན་པར་མཛད་དོ། །རྗེ་མཁྱེན་
བརྩེའི་ཁྲིད་ཡིག་ལས། རྒྱས་བཤད་ཐོག་མར་ཀུན་གཞིའི་རང་བཞིན་དང་། རྟེན་དང་བརྟེན་

ཚུལ་རྒྱུ་དང་རྩ་བ་དང་། འབྲེལ་ཚུལ་སྣང་བ་གསུམ་པོ་དྲན་པ་ཡིས། །ལུས་དང་སེམས་ལ་
འཁོར་འདས་ཚང་ཚུལ་ལོ། །ཞེས་གསུངས་པ་ལྟར་བདུན་ལས། དང་པོ་ཀུན་གཞིའི་རང་
བཞིན་ནམ། ངོ་བོ་ནི། སེམས་ཀུན་གཞི་འཁོར་འདས་ཐམས་ཅད་ཀྱི་རྒྱུར་གྱུར་པ། མྱོང་
རིག་བྱེ་བྲག་ཏུ་མ་ཕྱེད་པ། རིགས་སམ་ཕྱོགས་སུ་མ་ཆད་པ། ཐབས་རིག་པ་གསལ་ལ་མ་
འགགས་པ། ངོ་བོ་སྟོང་པ་ཉིད་ལས་ཀྱི་བག་ཆགས་གསོག་པའི་རྟེན་དུ་གྱུར་པར་གསུངས་པ་
ནི་ཆོས་རྗེ་བླ་མའི་གསུང་གཞུང་བཤད་ལས་དྲངས་པར་མཛད་པ་འདྲ་ཞིང་། ཆོས་རྗེ་བླ་མ་ཉིད་
ཀྱིས་སྦས་དོན་ཀུན་གསལ་ལས། སེམས་ཀུན་གཞི་འདི་ཉིད་ལ་འཁོར་འདས་རྒྱུ་ལམ་འབྲས་
བུས་བསྡུས་པའི་ཆོས་ཐམས་ཅད་བག་ཆགས་སམ། ས་བོན་གྱི་ཚུལ་དུ་ཚང་ཞེས་འབྱུང་བས་དམན་
པ་ཁོ་ནར་མི་འཛིན་ཞེས་གསུངས་པར་སྣང་། སྤྱིར་ཀུན་གཞི་ལ་རྐྱེན་གྱིས་བསླད་པ་དང་། མ་
བསླད་པ་གཉིས་ལས། རྗེ་མཁྱེན་བརྩེས་འདི་བཞིན་ས་བཅད་གཉིས་སུ་མཛད་ནས། དེའི་
དོན་བཤད་སྐབས་བསྲེས་ནས་གསུངས། ཀླུ་སྒྲུབ་རྗེས་སློབ་བཤད་པའི་ཀུན་གཞི་ཁྱད་ཆོས་
བདུན་ལྡན་དུ་འཆད་པས། ངོ་བོ་ལྷན་སྐྱེས་ཀྱི་ཡེ་ཤེས་ཏེ། སློབ་དཔོན་རིན་པོ་ཆེས་ལུང་
འདི་ཉིད་དང་ཞིབ་ཏུ་སྦྱར་བ་ལས། ལུས་ལ་ཡེ་ཤེས་ཆེན་པོ་གནས། །རྟོག་པ་ཐམས་ཅད་
ཡང་དག་སྤངས། །དངོས་པོ་ཀུན་ལ་ཁྱབ་པ་པོ། །ལུས་གནས་ལུས་ལས་མ་སྐྱེས་པའོ། །ཞེས་
པས་ཀུན་གཞི་རྒྱུ་རྒྱུད་རིག་པ་འདི་ཉིད་དང་། དེའང་རྟེན་གཞི་དང་གྲུབ་བདེ་གཅིག་པར་གསལ་
བར་བསྟན་ཏེ། མེ་ཏོག་དང་མེ་ཏོག་གི་དྲིའི་དཔེས་ཀྱང་ཤེས་པར་བྱའོ། །ཞེས་བཤད་པ་
འདིའང་། རྟོག་པ་ཐམས་ཅད་ཡང་དག་སྤངས། །ཞེས་པའི་ཚིག་གིས་རྣམ་རྟོག་ཕྲ་མོ་སྔ་མ་
འགགས། ཕྱི་མ་མ་སྐྱེས་པའི་བར་གྱི་རྟོག་མེད་དེ་ལ་ལྡོག་ཆས་ཕྱེ་བའི་གསལ་སྟོང་ཟུང་འཇུག་
བརྗོད་བྲལ་ལས་འོས་མེད་དེ། ས་པཎ་གྱིས། རྟོག་པ་གཉིས་ཀྱི་བར་དག་ཏུ། །འོད་
གསལ་རྒྱུན་མི་འཆད་པ་འབྱུང་། །ཞེས་དང་། བློ་སྦྱོང་དོན་བདུན་མའི། ལམ་གྱི་ངོ་བོ་
ཀུན་གཞིའི་ངང་དུ་གཞག །ཅེས་སེམས་མ་བཅོས་པ་ལ་གསུངས་པ་རྣམས་དོན་གཅིག་གོ །
འདི་ནི་རྣམ་རྟོག་གི་རྐྱེན་གྱིས་མ་བསླད་པའི་ཀུན་གཞིའོ། །རྗེ་མཁྱེན་བརྩེས་རང་སེམས་གཉུག་མ་
མ་གཅོས་པའི་ཤེས་པ་ཞེས་དང་། མདོར་ན་ད་ལྟའི་རིག་པ་སྐད་ཅིག་མ་གསལ་སྟོང་ཟུང་འཇུག་གི་
རང་བཞིན་ཅན་འདི་ཉིད་ཀུན་གཞིའི་ངོ་བོའམ། རང་བཞིན་ཡིན་གསུངས་པ་གནད་གཅིག་སྟེ།

གཉུག་མ་མ་བཅོས་པ་ཞེས་པའི་ཚིག་གིས་རྣམ་རྟོག་ཕྲ་མོ་ཡིན་ན་གསར་དུ་བཅོས་པ་ཡིན་དགོས།
རྟོག་མེད་དེ་ཡིན་ན་གཉུག་མ་མ་བཅོས་པ་ཡིན་དགོས་པས་སོ། །དེའང་གློ་བུར་གྱི་དྲི་བཅས་དེ་
བཞིན་ཉིད་ཡིན་པས་ན་ཡེ་ཤེས་མཚན་ཉིད་པ་ནི་མ་ཡིན་ནོ། །དེའང་རྒྱུད་ལས། འདི་ཉིད་འཁོར་
བ་ཞེས་བྱ་སྟེ། །འདི་ཉིད་མྱ་ངན་འདས་པ་ཉིད། །ཅེས་པ་ལྟར་ཀླུ་སྒྲུབ་རྗེས། གཉིས་པ་འཁོར་
འདས་ཀུན་གྱི་གཞིར་གྱུར་པ། །ཞེས་ལུང་འདི་བཞིན་འགྲེལ་པས་གནད་གཅིག་གོ །རྗེ་མཁྱེན་
བརྩེས་རང་སེམས་གཉུག་མ་མ་བཅོས་པའི་ཤེས་པ་དེ་ཉིད་ཐབས་ཀྱིས་མ་ཟིན་ན་འཁོར་བའི་སྣང་
བ་བསྐྱེད་ལ། ཐབས་ཀྱིས་ཟིན་ན་མྱང་འདས་ཀྱི་སྣང་བ་བསྐྱེད་པའི་ཕྱིར་འཁོར་འདས་ཐམས་
ཅད་ཀྱི་རྒྱུ། དེའང་སྐྱེད་བྱེད་ཀྱི་རྒྱུ་ལྟ་བུ་མ་ཡིན་གྱི། ཞེས་གསུངས་པས། སེམས་ཙམ་པ་ལྟར་
གྱི་ཀུན་གཞི་ལུང་མ་བསྟན་བག་ཆགས་བསྒོ་བའི་རྟེན་བདེན་གྲུབ་དེ་མ་ཡིན་ཞེས་བཞེད་དོ། །
རྟོག་མེད་དེའང་ཤེས་པའི་རྒྱུན་ཙམ་ཡིན་ཏེ། རྣམ་རྟོག་གི་རྩལ་ཐམས་ཅད་རྟོག་མེད་ཀྱི་རྒྱུན་དེ་
ལས། དཔེར་ན། ཆུ་ལས་རླབས་བཞིན་དུ་ཤར་བས་སོ། །ཐབས་ཀྱིས་ཟིན་མ་ཟིན་ཀྱང་རྟོག་
མེད་ལས་རྣམ་རྟོག་ཐོལ་གྱིས་སྐྱེས་པ་རྣམས་ངོས་ཟིན་ཙམ་གྱིས་རང་ཡལ་དུ་འགྲོ་མི་འགྲོའོ། །
ཁོ་རང་རང་ངོ་མ་ཤེས་པའི་དབང་གིས་དེ་དང་དེར་ཤར་བའོ། །ངོ་འཕྲོད་མི་འཕྲོད་ཀྱང་རྣམ་རྟོག་
སྔ་མ་འགགས། ཕྱི་མ་མ་སྐྱེས་པའི་བར་གྱི་རྟོག་མེད་དུ་ཆམ་གྱིས་གནས་མི་གནས་སོ། །རྗེ་
མཁྱེན་བརྩེས། འོ་ན། འདུས་བྱས་དང་འདུས་མ་བྱས་གང་ཡིན་ཞེ་ན། འདུས་བྱས་ཡིན་ནོ་
ཞེས་སྟོན་པས། འདིར་ཡིན་ནམ་ཞེས་སྟོན་པ་ཙམ་སྟེ། བེམས་པོ་དང་ལྡན་མིན་འདུ་བྱེད་
ཕར་བཅད་པས་འདུས་བྱས་སྒྲར་བཞག་པ་ཙམ་ལས། འདུས་བྱས་དངོས་མིན་པར་བཞེད་དེ།
རྟོག་མེད་དེ་ཤེས་པའི་རྒྱུན་ཙམ་ཡིན་པའི་ཆ་ནས་འདུས་བྱས་སུ་གདགས་པའོ། །ཡང་རྗེ་མཁྱེན་
བརྩེས་མྱོང་བ་འདུས་བྱས་ཐམས་ཅད་བེམས་ཤེས་ལྡན་མིན་འདུ་བྱེད་གསུམ་དུ་འདུས་པའི་ནང་
ནས། འདི་ཤེས་པ་ཡིན་པའི་ཕྱིར་རིག་པ་ཞེས་གསུངས་ལ། ཀླུ་སྒྲུབ་རྗེས། གསུམ་པ་
མྱོང་རིག་བྱེ་བྲག་ཏུ་མ་ཕྱེ་བ། ཞེས་རྟག་བརྟན་བེམས་པོ་དང་ལྡན་མིན་འདུ་བྱེད་སོགས་བཅད་
ནས། རྟོག་མེད་ཀྱི་ཤེས་པ་ལ་ལྡོག་ཆས་ཕྱེ་བའི་གསལ་སྟོང་ཟུང་འཇུག་ཉིད་དུ་བསྟན་ཏོ་ཞེས་
པ་གནད་གཅིག་གོ །མཁྱེན་བརྩེས་དགེ་སྡིག་གང་ཡང་མ་ཡིན་པའི་ཕྱིར་བྱེ་བྲག་ཏུ་མ་ཕྱེ་བ་
ཞེས་གསུངས་ལ། ཀླུ་སྒྲུབ་རྗེས་གསལ་རིག་ནང་ཚན་རྣམ་ཤེས་ཚོགས་བརྒྱད་ཉི་ཚེ་བར་མ་

ལྷུང་བའོ་གསུངས་པ། ཚོགས་དྲུག་ནི་གང་གི་ཕྱོགས་སུའང་འགྲོ་བ་སྟེ། ཡུལ་ལ་ཕྱིར་འཕྲོ་
བ་དང་། ཉོན་ཡིད་སྡིག་ཤས་ཆེ་བ་དང་། ཚོགས་བརྒྱད་ཀྱི་ཡ་གྱལ་ཀུན་གཞིའི་རྣམ་ཤེས་
བག་ཆགས་བསྒོ་གཞི་ཙམ་ལས་བྱ་བ་མི་བྱེད་པས། དེར་མ་ལྷུང་བ་གནད་གཅིག་ཅེས་གསུངས་པ་
ནི་རྟོག་མེད་དེ། ཚོགས་བརྒྱད་གང་གིའང་ཕྱོགས་སུ་མ་ལྷུང་བའོ། །རྗེ་མཁྱེན་བརྩེས་འཁོར་བ་
དང་མྱང་འདས་གཉིས་ཀའི་རིས་སུ་མ་ཆད་པ་ཡིན་ཏེ་ཞེས་གསུངས་ལ། ཀླུ་སྒྲུབ་རྗེས། དྲུག་པ་
རིས་སམ་ཕྱོགས་སུ་མ་ལྷུང་བ། ཞེས་ལྷན་སྐྱེས་མ་རིག་པ་དེ་ཡུལ་ཚོགས་བརྒྱད་དུ་ཕྱེ་ན། གཟུགས་
སྒྲ་སོགས་ཕྱོགས་སུ་ལྷུང་ཡང་། ལྷན་སྐྱེས་རྟོག་མེད་ཡེ་ཤེས་དེ་ནི་ཁོ་རང་རང་རིག་རང་གསལ་
མ་གཏོགས་ཡུལ་སོ་སོའི་ཕྱོགས་སུ་མ་ལྷུང་ཞིང་། དགེ་མི་དགེའི་རིས་སུ་མ་ཆད་པའོ། །ཞེས་
གསུངས་པ་འདི་ནི་ལྷན་སྐྱེས་ཡེ་ཤེས་རྟོག་མེད་ཀྱི་སྟེང་ནས་ཕྱེས་པས་གནད་གཅིག་ཅིང་། དེའང་
ཡེ་ཤེས་བཏགས་པ་བའོ། །རྗེ་མཁྱེན་བརྩེས་འཁོར་བའི་རིགས་ཡིན་ན་དེའི་སྣང་བ་གདངས་
འགག་མེད་ཀྱང་མྱང་འདས་སུ་འཆར་མི་ནུས་ལ། མྱང་འདས་ཀྱི་རིས་སུ་ཆད་ན་སྣང་བ་འགག་
མེད་འཁོར་བར་འཆར་མི་ནུས་པའི་ཕྱིར་རོ། །ཕྱོགས་སུ་མ་ཆད་པ་ནི་དེ་ལྟ་བུའི་སེམས་གསལ་
སྟོང་དེས་འཁོར་འདས་ཀྱི་ཆོས་ཐམས་ཅད་ལ་ཁྱབ་པ་སྟེ། གསལ་བས་མ་ཁྱབ་ན་ཕྱི་དོན་བེམས་པོ་
དང་། སྟོང་པས་མ་ཁྱབ་ན་བདེན་གྲུབ་ཏུ་འགྱུར་བའི་ཕྱིར། ཀུན་རྫོབ་དང་དོན་དམ་གཉིས་
ཀྱི་ནང་ནས་ཀུན་རྫོབ་ཡིན་པའི་ཕྱིར་ཐབས། མ་འོངས་པའི་སེམས་མ་ཡིན་པའི་ཕྱིར་རིག་པ་
ཞེས་གསུངས་ལ། ཀླུ་སྒྲུབ་རྗེས། བཞི་པ་ཐབས་རིག་པ་གསལ་ལ་མ་འགགས་པ། ཞེས་
དུས་གསུམ་གྱི་རྟོག་པས་མ་བསླད་པའི་མྱོང་རིག་སྐད་ཅིག་མ་ཉིད་དུ་བསྟན་ཏེ། སྟོང་པ་ཉིད་
རྟོགས་པའི་ཐབས་གསལ་བའི་ཆ་ཡིན་པའི་ཕྱིར་ཐབས་ཀུན་རྫོབ་དང་། གཉིས་སྣང་གི་རྙོག་མ་
དྭངས་པའི་རང་རིག་རང་གསལ་ཡིན་པའི་ཕྱིར་ཤེས་རབ་སྟོང་ཉིད་དམ། དོན་དམ་བཏགས་པ་
བའོ། །རིགས་པ་གསལ་ལ་མ་འགགས་པ་འདི་ཐབས་ཤེས་པ་ལ་འཁྲུལ་ནས་ཀུན་གཞི་རྒྱུ་
རྒྱུད། ཐབས་ཀུན་རྫོབ་བདེན་པ་ཡིན། དོན་དམ་བདེན་པ་མིན་གསུངས་པ། ལུགས་
འདིའི་གནད་མ་དགོངས་པ་ཞེས་གསུངས་ཏེ། ངོ་འཕྲོད་ན་དོན་དམ་བཏགས་པ་བ་དང་། མ་
འཕྲོད་ན་ཀུན་རྫོབ་ཡིན་པའི་ཕྱིར་རོ། །འདིར་རྗེ་མཁྱེན་བརྩེས་ཀུན་རྫོབ་གསུངས་པ། ཐབས་
ཤེས་དང་། གསལ་སྟོང་དང་། དབྱིངས་དང་ཡེ་ཤེས་ལྟ་བུར་ཀུན་རྫོབ་དང་དོན་དམ་གྱི་

སྒྲར་གཞག་པའི་སྐབས་ཡོད་ཀྱང་། སྤྱིར་བདེན་གཉིས་ཀྱི་ཟླས་ཕྱེ་བའི་ཀུན་རྫོབ་བདེན་པ་ནི་
མིན་ཏེ། དེ་ཡུལ་གྱི་གནས་ལུགས་དང་མི་མཐུན་པ་ཡིན་པའི་ཕྱིར། དཔེར་ན། འཁོར་འདས་
དབྱེར་མེད་ཅེས་པའི་འཁོར་བ་ཡིན་ན། འཁོར་བ་ཡིན་པས་མ་ཁྱབ་པ་དང་མཚུངས་སོ། །ཞེས་
གསུངས་པས་ན་ཀླུ་སྒྲུབ་དང་གནད་གཅིག་གོ །རྗེ་མཁྱེན་བརྩེས་འདས་པ་མ་ཡིན་པས་མ་
འགགས་པ། ད་ལྟ་བ་ཡིན་པས་གསལ་བ། དེའི་ངོ་བོ་སྟོང་པ་ཉིད་ཡིན་པས་གང་དུའང་མ་
གྲུབ་པའི་ཕྱིར་ཞེས་གསུངས་ལ། ཀླུ་སྒྲུབ་རྗེས། བདུན་པ་དེའི་རང་བཞིན་སྟོང་པ་སྟེ། དེ་
ལྟ་བུའི་ཀུན་གཞི་དེ་ཉིད་བདེན་པར་གྲུབ་པ་མ་ཡིན་པ་བདེན་པས་སྟོང་པ་ཡིན་ལ། བདེན་པས་
སྟོང་པ་ཁོ་རང་གི་རྒྱུན་དེ་སེམས་ཅན་ནས་སངས་རྒྱས་ཀྱི་བར་དུ་ཅང་མེད་དུ་ཡལ་དུ་མི་རུང་བས།
གསལ་བའི་མདངས་རྒྱུན་འགག་མེད་དུ་གནས་པའོ། །ཞེས་རྟོག་མེད་ཀྱི་ཤེས་པའི་རྒྱུན་ཟངས་
ཀྱི་དཔེ་ལྟར་ཡིན་པས་གནད་གཅིག་གོ །རྗེ་མཁྱེན་བརྩེས་ཅིར་ཡང་འཆར་བ་ཞེས་གསུངས་
ལ། ཀླུ་སྒྲུབ་རྗེས། ལྔ་པ་གནས་སྐབས་ཅིར་ཡང་འཆར་དུ་རུང་བ། ཞེས་ཀུན་གཞི་རྒྱུ་
རྒྱུད་ལྷན་སྐྱེས་ཀྱི་རྟོག་མེད་ཡེ་ཤེས་བཏགས་པ་བ་དེ་དང་། དེ་ལ་སྒྲིབ་བྱེད་ལྷན་སྐྱེས་ཀྱི་མ་
རིག་པ་གཉིས་ཐོག་མེད་ནས་འགྲོགས་ནས་ཡོད་པ་ལ་གནས་སྐབས་ཐ་དད་ཀྱང་ད་ལྟ་མ་རིག་
པས་བསྒྲིབས་ནས་དེས་དབང་བྱས་པ་ལྟ་བུར་ཡོད་པ། དེའི་སྟེང་ནས་བག་ཆགས་སྣ་ཚོགས་
གནས་པ་དེ་རྐྱེན་དང་འཕྲད་སྟོབས་ཀྱིས་སྣང་བ་བདེ་སྡུག་དང་གཟུགས་སོགས་སྣ་ཚོགས་འཆར་
བའོ། །ཞེས་གསུངས་པ་གནད་གཅིག་སྟེ། གང་ལ་སྟོང་པ་ཉིད་རུང་བ། །དེ་ལ་ཐམས་
ཅད་རུང་བ་ཡིན། །ཞེས་གསུངས་པ་ལྟར་རོ། །མདོར་ན་ད་ལྟར་གྱི་རིག་པ་སྐད་ཅིག་མ་
རྟོག་མེད་ཀྱི་ཤེས་པ་ལས་ཕྱེ་བའི་གསལ་སྟོང་ཟུང་འཇུག་གི་རང་བཞིན་འདི་ཉིད་ཀུན་གཞིའི་ངོ་
བོའམ་རང་བཞིན་ཡིན་གསུངས། དེ་ལྟར་རྗེ་མཁྱེན་བརྩེའི་གསུང་ལ་ཀླུ་སྒྲུབ་རྗེས་དོན་ཚན་
བདུན་དུ་བཀྲལ་བ་གཉིས་གོ་རིམ་ཕྲན་བུ་མ་གཏོགས་གནད་བདུན་ཚང་བར་དོན་གཅིག་ཅིང་།
ཞལ་གསལ་མཛད་མ་མཛད་ལས། དོན་གྱི་བབ་སོ་རྣམ་རྟོག་སྔ་ཕྱི་གཉིས་ཀྱི་བར་དུ་བྱུང་བའི་
རྟོག་མེད་ཀྱི་ཤེས་པ་དེ་དྲི་བཅས་དེ་བཞིན་ཉིད་ཡིན་པའི་ཆ་ནས་ཀུན་གཞིའི་སྒྲར་བཏགས་པ་ཉིད་
དོ། །འདི་སྐབས་མཁྱེན་ཀླུ་ཟུང་གི་གསུང་ལ་ཞལ་གསལ་ཅུང་ཟད་སྲི་ཞུར་ཕུལ་བའོ། །གསུམ་
པ་བརྟེན་ཚུལ་གྱི་སྐབས་ཀླུ་སྒྲུབ་རྗེ་དང་རྗེ་མཁྱེན་བརྩེའི་གསུང་དོན་གཅིག་ཅིང་། ཀླུ་སྒྲུབ་རྗེའི་

གསུང་ལས། ཁ་ཅིག་དེ་གཉིས་རྫས་གཅིག་ན་ཤི་བའི་ཚེ་ལུས་དང་སེམས་བྲལ་བ་མི་འཐད་
ཅེས་པའང་གནད་མ་ཟིན་པ་སྟེ། ཆུ་དང་ཆབ་རོམ་རྫས་གཅིག་ཀྱང་
། དེ་ཞུ་བའི་ཚེ་ཆབ་
རོམ་མེད་ཀྱང་ཆུ་ཡོད་པ་དང་། ལྕགས་བསྲེགས་པར་རླུང་གིས་རེག་པའི་ཚེ་ལྕགས་ཀྱི་ཚ་བ་
ལོག་ཀྱང་ལྕགས་མི་ལྡོག་པ་བཞིན་ནོ། །འོན་ཀྱང་ཞིབ་ཏུ་དཔྱད་ན། ཤིན་ཏུ་ཕྲ་ཞིང་དྭངས་
པའི་རྟེན་དཀྱིལ་འཁོར་བཞི་དང་། བརྟེན་པ་རང་རིག་ཡེ་ཤེས་ནི་འབྲལ་དུ་མི་རུང་བར་མངོན་
ཏེ། འཆི་བའི་ཚེའང་རགས་པའི་རྟེན་དཀྱིལ་འཁོར་བཞི་ཐིམ་ཡང་། ཕྲ་ཞིང་ཕྲ་བ་མ་ཐིམ་
པ་དང་། བླ་མེད་བྱང་ཆུབ་ལ་རེག་པའི་ཚེའང་རགས་པའི་འགྲོས་ཐིམ་ནས། ཕྲ་བའི་རྟེན་
དང་བརྟེན་པ་སྐུ་ལྔར་གནས་གྱུར་པ་ཙམ་ཡིན་པས་སོ། །གནད་དེས་རྒྱས་པར་ཕྱེ་ན། དྭངས་
མའི་རྟེན་དཀྱིལ་འཁོར་བཞི། བརྟེན་པ་དང་ལྔ་ཆར་ལ་ཀུན་གཞི་རྒྱུ་རྒྱུད་ཅེས་མིང་འདོགས་
པར་གསལ་ཏེ། ལུང་འདི་ཉིད་དང་སྦྱར་བའི་ཁ་སྐོང་ལས། དེ་ལྟར་ལུས་བརྟེན་པ་ཉིད་ཀྱི་
ཀུན་གཞི་དང་རོ་གཅིག་པས། རྟེན་དང་བརྟེན་པ་ཀུན་གཞིའི་རྒྱུ་རྒྱུད་དོ། །ཞེས་གསལ་
བར་བཤད་པས་སོ། །དེ་ལྟར་ན་སྲས་དོན་མ་ལས། རྟེན་དཀྱིལ་འཁོར་བཞི་པོ་དེ་ལ་སྐུ་རྡོ་
རྗེ། གསུང་རྡོ་རྗེ། ཐུགས་རྡོ་རྗེ། ཡེ་ཤེས་རྡོ་རྗེ་ཞེས་བཤད་པའང་ཕྲ་ཞིང་དྭངས་པའི་
དཀྱིལ་འཁོར་བཞི་ལ་ངོས་འཛིན་དགོས་ཏེ། གཞི་དུས་ཀྱི་སྙིང་པོ་ཀྱེ་རྡོ་རྗེ་ནི་བརྟེན་པ་ལྷན་
སྐྱེས་ཡེ་ཤེས་ལ་ངོས་འཛིན་དགོས་པ་ལས། གཉིས་སྣང་འཁྲུལ་པའི་སེམས་ལ་གཞག་ཏུ་མི་
རུང་བས་སོ། །བསྡུ་ན། གོང་དུ་བཤད་པ་ལྟར་བརྟེན་པ་སེམས་ཀྱི་གནས་ལུགས་རྟོག་མེད་
ལ་ཀུན་གཞིའི་མིང་གིས་བཏགས་པའོ། །རྟེན་དང་བརྟེན་པ་འབྲེལ་ཚུལ་སྐབས་ཀླུ་སྒྲུབ་རྗེས།
ཞིབ་ཏུ་ཕྱེ་ན། གཉུག་མ་ཀུན་གཞིའི་སྟེང་ན་མྱ་ངན་ལས་འདས་པའི་ཆོས་ཐམས་ཅད་ས་བོན་
གྱི་ཚུལ་དུ་ཚང་ལ། དེ་དང་འགྲོགས་པའམ། ལྷན་སྐྱེས་མ་རིག་པའི་སྟེང་ན་འཁོར་བའི་
ཆོས་ཐམས་ཅད་བག་ཆགས་སམ། ས་བོན་གྱི་ཚུལ་དུ་ཚང་སྟེ། དེ་སད་བྱེད་ཀྱི་རྐྱེན་དང་
འཕྲད་པས་རྩ་ཡིག་རླུང་ཐིག་གི་རང་མདངས་ཁམས་གསུམ་ཡུལ་དང་། སྣ་ཚོགས་ལོངས་སྤྱོད་
དུ་ཤར་གསུངས། འཁོར་འདས་ཀྱི་ཚང་བརྩི་བའི་སྐབས་ཀླུ་སྒྲུབ་རྗེས། ནང་སེམས་ལས་
ལོགས་སུ་མེད་ཀྱང་། ཕྱི་ཡུལ་དག་མ་དག་ལ་གནས་ཚད་ནང་རྡོ་རྗེའི་ལུས་ལ་རྩ་ཡི་གེའི་
ཚུལ་གྱིས་ཚང་། དེར་ཚང་ཚད་གསང་བ་སེམས་ལྷན་སྐྱེས་རྣམ་གཉིས་ལ་བག་ཆགས་སམ།

ས་བོན་གྱི་ཚུལ་གྱིས་ཚང་། དེ་དག་སད་བྱེད་ཀྱི་རྐྱེན་སོ་སོ་དར་འཕྲད་པས་རྐྱེན་སོ་སོས་ཁ་བསྒྱུར་
བ་ལ་འཁོར་འདས་གཉིས་ཀྱི་སྣང་བར་འཆར་བ་ཡིན་ལ་ཞེས་གསུངས་ཤིང༌། མ་དག་པའི་སྣང་བ་
དང༌། ཉམས་ཀྱི་སྣང་བ། དག་པའི་སྣང་བ་གསུམ་གསུངས་པའང་དོན་ཚན་གཉིས་པོ་འདིར་
འདུ་བས་སོ། །ཀླུ་སྒྲུབ་རྗེས་ཟླས་ཕྱེ་བ་འདི་རྒྱུ་དུས་སུ་ལྷན་སྐྱེས་ཡེ་ཤེས་དང་མ་རིག་པ་གཉིས་
ལྷན་ཅིག་ཏུ་གནས། ལམ་གྱི་སྐབས་སུ་ཡེ་ཤེས་དེ་སྦྱོང་བྱེད་ལམ་གྱི་ངོ་བོར་གྱུར་ནས་མ་རིག་
པ་དེ་ཡེ་ཤེས་དེའི་དབང་དུ་གྱུར། འབྲས་བུའི་སྐབས་སུ་མ་རིག་པ་གློ་བུར་གྱི་དྲི་མ་རང་སར་
དག་པས་ན། གཞིའི་དུས་སུ་བསྒྲིབ་བྱ་སྒྲིབ་བྱེད། ལམ་ཀྱི་སྐབས་སུ་སྦྱང་བྱ་སྦྱོང་བྱེད།
འབྲས་བུའི་དུས་སུ་སྒྲིབ་ཆ་དག་པའི་མདངས་འགག་མེད་དེ་ལ་འཁོར་འདས་དབྱེར་མེད་ཀྱི་ཟླས་
ཕྱེ་བའི་མིང་ཙམ་འདོགས་པས་གཞི་ལམ་འབྲས་གསུམ་ག་འཁོར་འདས་དབྱེར་མེད་ཀྱི་རྣམ་པར་
གཞག་པའི་ཕྱིར་ཞེས་ཀླུ་སྒྲུབ་ཀྱི་གསུངས་འདི་ཉིད་མཐའ་ཆོད་པའི་ལེགས་བཤད་དུ་གྱུར་ཅིང་།
གནད་ཀྱི་དོན་གཅིག་གོ །སྔགས་ཀྱི་རྒྱུད་སྤྱི་ལས་རྒྱུད་ནི་རྒྱུན་ཆགས་ཞེས་བཤད་ཅིང་། འདིར་
ཟངས་ཀྱི་དཔེ་ལ་གནས་སྐབས་ཀྱི་འཇོག་ཚུལ་གསུམ་གྱིས་བསྟན་པ་དང་། གཞི་ངོས་བཟུང་།
ཁྱད་པར་དྭངས་སྙིགས་དབྱེ། དེ་སྦྱོང་བྱེད་ལམ་གྱི་ངོ་བོར་གྱུར་པ་དང་
། དེ་ཉིད་མངོན་གྱུར་
གྱི་གཞི་ལམ་འབྲས་གསུམ་དབྱེར་མེད་དེ། རྣལ་འབྱོར་དབང་ཕྱུག་བིརླ་པའི་བཞེད་པ།།
གཞན་ལས་ཁྱད་པར་དུ་འཕགས་པ། འཇམ་མགོན་ས་སྐྱ་པཎྜི་ཏས། གཞི་ལམ་འབྲས་
གསུམ་དབྱེར་མེད་དོན་སྨྲ་བ། །འཁོན་གྱི་རིགས་སྐྱེས་ཤཱཀྱའི་སྲས་པོ་མཆོག །རྡོ་རྗེ་འཛིན་
པ་ཀུན་དགའ་རྒྱལ་མཚན་དཔལ། །བཟང་པོ་ལས་གཞན་དོན་མཐུན་སྨྲ་བ་སུ། །ཞེས་གསུངས་
པ་སྟེ། གཞན་ལས་ཁྱད་པར་དུ་འཕགས་པ་གསུང་ངག་ལམ་འབྲས་ཞེས་ཐུབ་གསུང་རྒྱུད་སྡེ་རྒྱ་
མཚོའི་སྙིང་པོ་བླ་ན་མེད་པ་ཡོངས་སུ་གྲགས་པའི་གནད་དོ།། །། ༼༣༽ གཉིས་པ་ཐབས་
རྒྱུད་འཁོར་འདས་དབྱེར་མེད་ལ་གསུམ། སྨིན་པར་བྱེད་པ་དབང་འཁོར་འདས་དབྱེར་མེད།
གྲོལ་བར་བྱེད་པ་ལམ་འཁོར་འདས་དབྱེར་མེད། དེ་ལས་བྱུང་བ་འབྲས་བུ་འཁོར་འདས་
དབྱེར་མེད་དོ། །དང་པོ་ལ་གསུམ། དཀྱིལ་འཁོར་དང༌། དབང་དང་། དབང་རྫས་རྣམས་
རེ་རེ་ལའང་གདན་གསུམ་ཚང་ཞིང་འཁོར་འདས་དབྱེར་མེད་དུ་ཤེས་པར་བྱའོ། །གཉིས་པ་ལ་
གཉིས། བསྐྱེད་རིམ་དང༌། རྫོགས་རིམ་མོ། །དང་པོ་ལ་བདུན། སྔོན་འགྲོ་དང་།

རྟེན་དང་། བསྐྱེད་ཆོག་དང༌། ཁ་དོག་དང་། ཕྱག་མཚན་དང་། རྣམ་འགྱུར་དང་།།
ཡན་ལག་འཁོར་འདས་དབྱེར་མེད་དོ། །རྫོགས་པ་ལ་དངོས་དང་། ཞར་བྱུང་རྒྱུ་འབྲས་ཀྱི་
རྒྱས་གདབ་པ་དང་། དཔེའི་ཡེ་ཤེས་ངོ་སྤྲོད་པའོ། །དང་པོ་ལ་གསུམ། ལུས་རྫོགས་པ་
དང༌། ངག་རྫོགས་པ་དང་། ཡིད་རྫོགས་པ་འཁོར་འདས་དབྱེར་མེད་དོ། །དེའི་རྗེས་སུ་
བསྐྱེད་རྫོགས་ཐུན་མོང་གི་ཆོས་དྲུག་དང་། དམ་ཚིག་དང་། བརྡ་ལ་སོགས་པ་ལའང་སྦྱར་
བར་བྱའོ།
།གསུམ་པ་ལ་གཉིས། དངོས་དང་། ཞར་བྱུང་ངོ༌། །དང་པོ་ལ་གསུམ། འཁོར་
བའི་ཉམས་ལ་བརྟེན་ནས་ལོག་ལྟ་སྤང་བ། ལམ་གྱི་ཉམས་ཀྱིས་ཐེག་པ་གཅིག་ཏུ་བསྒྲུབ་པ།
འབྲས་བུའི་ཉམས་ཀྱིས་སྤྲོ་བ་བསྐྱེད་པའོ། །གཉིས་པ་ནི། དེ་དག་ཐམས་ཅད་ཀྱང་ཚད་མ་
བཞིས་གཏན་ལ་དབབ་པའོ། །རྗེ་མཁྱེན་བརྩེས་གདན་གསུམ་གྱི་སྐབས་རྣམ་པ་དེ་དང་དེ་ནི་
འཁོར་བ། ངོ་བོ་གང་དུའང་མ་གྲུབ་པ་ནི་མྱང་འདས། དེ་གཉིས་དབྱེར་མེད་པ་ནི་བརྗོད་
བྲལ་ལོ་ཞེས་གསུངས་ཤིང༌། ཀླུ་སྒྲུབ་རྗེས་བླ་མ་ས་སྐྱ་པ་ཆེན་པོའི་དབང་བཞི་ངོ་སྤྲོད་ཀྱི། བསྐྱེད་
རིམ་རྟོག་པ་ཡིན་མོད་ཀྱང་། །སོགས་ཀྱི་ལུང་དྲངས་ཏེ། སྦྱང་བྱ་ཐ་མལ་གྱི་སྣང་ཞེན་ངན་
རྟོག །སྦྱོང་བྱེད་གྱ་ནོམ་ལྷར་ཞེན་བཟང་རྟོག་ཙམ་ཡིན་ལ། རྟོག་པ་གཉིས་སྣང་དེའི་རང་
བཞིན་ལ་ཚུལ་བཞིན་ཡིད་བྱེད་ཀྱིས་དཔྱད་པས་རང་བཞིན་འོད་གསལ་ཞེས་པ་གསལ་བ་སེམས་
ཀྱི་མཚན་ཉིད་ངོས་གཟུང་། དེ་བདེན་སྟོང་དུ་གཏན་ལ་དབབ། བདེན་སྟོང་རྟོག་མེད་ཀྱི་ཡེ་
ཤེས་དེའང་གསལ་སྟོང་ཟུང་འཇུག་ཏུ་ངོ་སྤྲད། ཟུང་འཇུག་དེའི་ངང་དུ་ཡེངས་མེད་དུ་བསྐྱང་
གསུངས་པ་བཞིན་གནད་གཅིག་སྟེ། སྦྱང་གཞི་མ་དག་པའི་སྣང་བ་དེ་སྦྱོང་བྱེད་དག་པའི་སྣང་
བ་ལ་བསྟིམ། སྦྱོང་བྱེད་གཉིས་སྣང་དེ་གཞི་དུས་ཀྱི་རིག་པ་སྐད་ཅིག་མ་ལ་བསྟིམས་པས།
གཞི་རྒྱུད་སྦྱོང་བྱེད་ལམ་གྱི་ངོ་བོར་གྱུར། གཟུང་འཛིན་རྙོག་བྲལ་གྱི་སེམས་རང་བཞིན་འོད་
གསལ་རྟོག་མེད་དེ་འབྲས་དུས་ཀྱི་ཡེ་ཤེས་དང་དབྱེར་མེད་དུ་སྒྲིམ་ལྷོད་རེས་འཇོག་གིས་བསྐྱང་བ་
གཞི་ལམ་འབྲས་གསུམ་དབྱེར་མེད་དེ། འདིས་དབང་དང་རིམ་གཉིས་ཀུན་ལ་འགྲེ། ཡང་
རྗེ་མཁྱེན་བརྩེས་གསང་དབང་འཁོར་འདས་དབྱེར་མེད་སྐབས་སློབ་དཔོན་གྱི་བྱང་སེམས་འདས་
པ། སློབ་མའི་བྱང་སེམས་འཁོར་བ། དེ་གཉིས་དབྱེར་མེད་གསུངས་པ་དང་། ཀླུ་སྒྲུབ་
རྗེས་དེ་ལྟར་འདྲེས་པའི་སྦྱང་བྱ་རང་བཞིན་བརྒྱད་ཅུའི་རྟོག་པ་འགགས་པས་གསལ་སྟོང་གི་ཏིང་ངེ་

འཛིན་ལ་མཉམ་པར་གཞག །སེམས་ཀྱི་དྭངས་སྙིགས་ཕྱེ་གསུངས་པ། ཏིང་ངེ་འཛིན་དེ་
རང་བཞིན་འོད་གསལ་དང་བསྲེ་སྟེ་བསྐྱང་ཚུལ་གོང་དུ་བཤད་པ་ལྟར་རོ། །རྫོགས་རིམ་གྱི་ནང་རྗེ་
མཁྱེན་བརྩེས་རྒྱུ་འབྲས་ཀྱི་རྒྱས་གདབ། རྒྱུ་དུས་ཀྱི་སེམས་གསལ་སྟོང་ཟུང་འཇུག་གསུངས་པ།
རང་རིག་ཡེ་ཤེས་སྐད་ཅིག་མ་རྟོག་མེད་ཀྱི་ཐོག་ཏུ་བརྡར་ཤ་གཅད་པ་དང་། ཀླུ་སྒྲུབ་རྗེས་སྦྱང་
བྱ་སྦྱོང་བྱེད་ཀྱི་དབྱིངས་དབྱེར་མེད་དུ་བསྲེས་གསུངས་པ་གནད་གཅིག །རྟོགས་པ་དཔེའི་ཡེ་
ཤེས་ངོ་སྤྲོད་པ་ལ་ཞུ་བདེ་ལྷན་སྐྱེས་སམ། རང་བཞིན་ལྷན་སྐྱེས་གང་རུང་སྟེ། རང་བྱུང་ཡེ་
ཤེས་སམ། དགའ་བཞིའི་ཡེ་ཤེས་ཙམ་ཉམས་སུ་མྱོང་བ་དེ་ཚོགས་སྦྱོར་གྱི་སྐབས་འདིར་དཔེའི་
ཡེ་ཤེས་སུ་ངོ་སྤྲད་ནས་བསྐྱང་ལ། མཐོང་ལམ་ཡན་ཆད་དོན་གྱི་ཡེ་ཤེས་སུ་ངོ་སྤྲད་ནས་བསྐྱང་
ཞེས་གསུངས། རྗེ་མཁྱེན་བརྩེས་ཐབས་ཁྱད་པར་ཅན་གྱིས་སྲོག་རྩོལ་གྱི་རླུང་དབུ་མར་ཞུགས་
པ་ན་གཟུང་འཛིན་གྱི་རྟོག་པ་འགགས་ཏེ། དེས་ཐིག་ལེའི་དྭངས་མ་བཞུས་ནས་བདེ་ཆེན་གྱི་ཡེ་
ཤེས་སྐྱེ་ཞེས་པ་གཅིག་གོ །ཉམས་མྱོང་འཁོར་འདས་དབྱེར་མེད་ཀྱི་སྐབས་ཀླུ་སྒྲུབ་རྗེས་ཉམས་
མྱོང་སྐྱེས་པ་ལྟ་བ་འཁོར་འདས་དབྱེར་མེད་དང་བསྲེ་ལ། ཇི་ལྟར་བསྲེ་བའི་ཚུལ་རིག་ཐོག་ཏུ་
བརྡར་ཤ་གཅད་ལུགས་གོང་དུ་སྨོས་པ་ལྟར་ཏེ། རྩལ་འདོན་བླ་ན་མེད་པའོ།། །།
༼༽ འབྲས་བུ་འཁོར་འདས་དབྱེར་མེད་ཀྱི་སྐབས་འདིར་རྗེ་མཁྱེན་བརྩེས་སེམས་
གསལ་སྟོང་ཟུང་འཇུག་སྐུ་གསུམ་ལྷུན་གྲུབ་ཏུ་བཞུགས་པ་གཞི་དུས་ཀྱི་ཀྱེ་རྡོ་རྗེ། དེ་ཉིད་ལམ་དུས་
ཀྱི་ཀྱེ་རྡོ་རྗེར་གནས་གྱུར་ནས་ཉམས་སུ་བླངས་པས་ཡོན་ཏན་གོང་འཕེལ་དུ་གྱུར་ཅིང་། དེའི་
སྟེང་གི་གློ་བུར་གྱི་དྲི་མ་དབྱིངས་སུ་དག་སྟེ་སངས་རྒྱས་ཀྱི་ཡོན་ཏན་གནས་གྱུར་གྱི་ཚུལ་དུ་མངོན་
དུ་གྱུར་པ་གཞི་ལམ་འབྲས་གསུམ་དབྱེར་མེད་ཀྱི་ཀྱེ་རྡོ་རྗེར་གསུངས་པ་དང་། ཀླུ་སྒྲུབ་རྗེས་གཞི་
དུས་ཀྱི་རང་བཞིན་འོད་གསལ་འདི་ཉིད་རང་བཞིན་རྣམ་དག་གི་སངས་རྒྱས་ཀྱི་རྒྱུའམ། ས་
བོན་ཏེ། རྒྱུ་ལྷུན་གྲུབ་དེ་ལམ་རིམ་གཉིས་ཀྱིས་གློ་བུར་གྱི་དྲི་མ་བསལ་བས་ཡོན་ཏན་ཐམས་
ཅད་གནས་གྱུར་གྱི་ཚུལ་གྱིས་ཐོབ་སྟེ། དེས་ན་རྒྱུ་རང་བཞིན་ལྷུན་གྲུབ་དེ་འཁོར་བ། འབྲས་བུ་
མངོན་དུ་གྱུར་པ་མྱང་འདས། གཞི་ལམ་འབྲས་གསུམ་དབྱེར་མེད་རང་བཞིན་འོད་གསལ་རྟོག་
མེད་དེ་བཞིན་ཉིད་གསུམ་དབྱེར་མེད་དུ་བསྲེས་ནས་རིག་ཐོག་ཏུ་བརྡར་ཤ་གཅད་ཚུལ་གསུངས་པ་
དོན་གཅིག་ཅིང་། རྟེན་དཀྱིལ་འཁོར་བཞི་སེམས་ལས་ལོགས་སུ་མ་གྲུབ་པ་གཞིར་གཞག །

བརྒྱུད་པ་ནི། སངས་རྒྱས་རྡོ་རྗེ་འཆང་ཆེན། རྗེ་བཙུན་རྡོ་རྗེ་བདག་མེད་མ། མཐུ་སྟོབས་
རྣལ་འབྱོར་གྱི་དབང་ཕྱུག་དཔལ་ལྡན་བིརཱུ་པ། ངན་པ། ཤར་ཕྱོགས་ནག་པོ་པ། རྒྱལ་
རིགས་ཌ་མ་རུ་པ། ཅང་ཏེའུ། ཨ་ཝ་དྷུ་ཏཱི། གཉིས་སྤངས། པཎ་ཆེན་ག་ཡ་དྷ་ར། སྤྲིན་
འཛིན། བླ་ཆེན་འབྲོག་མི་ལོ་ཙཱ་བ་ཤཱཀྱ་ཡེ་ཤེས། བླ་མ་སེ་མཁར་ཆུ་བ་ཀུན་རིག །ཞང་
དགོན་པ་བ་ཆོས་འབར། དཔལ་ས་སྐྱ་པ་བརྩེ་བ་ཆེན་པོ་ཀུན་དགའ་སྙིང་པོ། སློབ་དཔོན་
རིན་པོ་ཆེ་བསོད་ནམས་རྩེ་མོ། རྗེ་བཙུན་རིན་པོ་ཆེ་གྲགས་པ་རྒྱལ་མཚན། འཇམ་དབྱངས་ས་
སྐྱ་པཎྜིཏ་ཀུན་དགའ་རྒྱལ་མཚན། འགྲོ་བའི་མགོན་པོ་ཆོས་རྒྱལ་འཕགས་པ་བློ་གྲོས་རྒྱལ་མཚན།
ཞང་དཀོན་མཆོག་དཔལ། ན་བཟའ་བྲག་ཕུག་པ་བསོད་ནམས་དཔལ། ཐམས་ཅད་མཁྱེན་པ་
བསོད་ནམས་རྒྱལ་མཚན། བླ་མ་དཔལ་ལྡན་ཚུལ་ཁྲིམས། གྲུབ་ཆེན་བུདྡྷ་ཤྲཱི། ངོར་ཆེན་རྡོ་
རྗེ་འཆང་ཀུན་དགའ་བཟང་པོ། མུས་ཆེན་སེམས་དཔའ་ཆེན་པོ་དཀོན་མཆོག་རྒྱལ་མཚན། བདག་
ཆེན་རྡོ་རྗེ་འཆང་བློ་གྲོས་རྒྱལ་མཚན། རྗེ་བཙུན་རྡོ་རིང་པ་ཀུན་སྤངས་ཀུན་བཟང་ཆོས་ཀྱི་ཉི་མ་
བློ་ལྡན་ཤེས་རབ་རྒྱལ་མཚན་དཔལ་བཟང་པོ། ཚར་པ་ཆོས་རྗེ་བློ་གསལ་རྒྱ་མཚོ། འཇམ་
དབྱངས་མཁྱེན་བརྩེའི་དབང་ཕྱུག །མཁན་ཆེན་ཁྱབ་བདག་དབང་ཕྱུག་རབ་བརྟན། མགོན་པོ་
བསོད་ནམས་མཆོག་ལྡན། རིན་ཆེན་བསོད་ནམས་མཆོག་གྲུབ། མཁྱེན་རབ་བྱམས་པ་ངག་
དབང་ལྷུན་གྲུབ། རྨོར་ཆེན་ངག་དབང་ཀུན་དགའ་ལྷུན་གྲུབ། འཇམ་མགོན་གནས་གསར་
བ་ངག་དབང་ཀུན་དགའ་ལེགས་པའི་འབྱུང་གནས། དཔལ་ས་སྐྱ་པ་ཆེན་པོ་སྔགས་འཆང་བླ་མ་
ཐམས་ཅད་མཁྱེན་པ་ངག་དབང་ཀུན་དགའ་བློ་གྲོས། ཐམས་ཅད་མཁྱེན་པ་བྱམས་པ་ནམ་མཁའ་
འཆི་མེད། སྐྱབས་གསུམ་ཀུན་འདུས་བྱམས་པ་ཀུན་དགའ་བསྟན་འཛིན། དེ་ཐམས་ཅད་ཀྱི་
མཁྱེན་བརྩེ་ནུས་གསུམ་གཅིག་ཏུ་བསྡུས་པའི་ངོ་བོ་རིགས་དང་དཀྱིལ་འཁོར་ཡོངས་ཀྱི་ཁྱབ་
བདག་མཁན་ཆེན་རྡོ་རྗེ་འཆང་བྱམས་པ་ཀུན་དགའ་བསྟན་པའི་རྒྱལ་མཚན་དཔའ་བཟང་པོ། དེས་
བདག་འཇམ་དབྱངས་བློ་གཏེར་དབང་པོ་ལ་དགྱེས་པ་ཆེན་པོས་བཀའ་དྲིན་དུ་སྩལ་བའོ།། །།
ཡང་བརྒྱུད་པ་གཉིས་པ་ཡབ་རྗེ་འཇམ་དབྱངས་ཆོས་རྗེ་ནས་བརྒྱུད་པ་ཐུན་མོང་མ་ཡིན་
པའི་ལུགས་གཅིག་ནི། བླ་མ་དམ་པ་བསོད་ནམས་རྒྱལ་མཚན་ཡན་སྔར་ལྟར་ལ། དེ་ནས་རིན་
ཆེན་སྒང་པ་སྒོས་ཀྱི་དཔོན་པོ་བླ་ཆེན་ཀུན་དགའ་རྒྱལ་མཚན། ཡབ་རྗེ་འཇམ་དབྱངས་ནམ་མཁའ་

རྒྱལ་མཚན། བདག་ཆེན་བློ་གྲོས་རྒྱལ་མཚན་མན་འདྲའོ། །བརྒྱུད་པ་གསུམ་པ་ནི། བླ་མ་དམ་
པ་ནས། ཉ་དབོན་ཀུན་དགའ་དཔལ། གྲུབ་ཆེན་ཀུན་དགའ་བློ་གྲོས། འཇམ་དབྱངས་
དཀོན་མཆོག་བཟང་པོ། བདག་ཆེན་མན་སྔར་དང་འདྲའོ།། །། །
དེ་ལྟར་བདག་ཆེན་ལ་གསུང་ངག་གི་བརྒྱུད་པ་གསུམ་ལྡན་པ་ལས། སྔ་མ་གཉིས་སློབ་
བཤད་ཐུན་མོང་མ་ཡིན་པའི་ལུགས་སུ་གནས་ཤིང་། ཕྱི་མ་ནི་ཚོགས་སློབ་ཐུན་མོང་པ་ཙམ་མོ། །
ཞེས་བདག་གི་བླ་མས་གསུངས། ཡང་ཉེ་བརྒྱུད་ལྟར་ན། རྡོ་རྗེ་འཆང་། བདག་མེད་མ། བིརླ་
པ། ས་ཆེན་མན་སྔར་ལྟར་རོ།། །། །
དེ་ལྟར་བརྒྱུད་པའི་རིམ་པ་སྤྱིར་སྨོས་ནས། བྱེ་བྲག་སོ་སོའི་བརྒྱུད་པ་ལ། ཐོག་
མར་བརྒྱུད་པའི་ཁྱད་པར་གཉིས་ལྡན་གྱི་སེམས་བསྐྱེད་ནི། བིརླ་པ་ནས་བཟུང་ཀྱེ་རྡོ་རྗེ་མན་ངག་
ལུགས་དང་འབྲེལ་བར་བྱུང་བའི་བརྒྱུད་པ་ནི་ལམ་འབྲས་རྩ་བའི་བརྒྱུད་པ་དང་མཐུན་ལ། ནཱ་
རོ་པ་ནས་བརྒྱུད་པའི་བདེ་མཆོག་གི་དབང་བཀའ་དང་འབྲེལ་བར་བྱུང་བའི་བརྒྱུད་པ་ནི། རྡོ་
རྗེ་འཆང་། ཕྱག་ན་རྡོ་རྗེ། བྲམ་ཟེ་ས་ར་ཧ། མདའ་འཛིན། འཕགས་པ་ཀླུ་སྒྲུབ། རི་
ཁྲོད་མགོན་པོ། ལཱུ་ཧི་པ། ཉ་ལྟོ། དྷ་རི་ཀ་པ། གཟུངས་ལྡན། དྲིལ་བུ་པ། རུས་
སྦལ་ཞབས། ཛཱ་ལེནྡཱ་ར། དྲྭ་བ་འཛིན་ནམ་འབར་འཛིན། ནག་པོ་སྤྱོད་པ། གུ་ཧྱ་པ། རྣམ་
རྒྱལ་ཞབས། ཏི་ལོ་པའམ་ཏེ་ལོ་པ། ཏིལ་རྡུང་། ནཱ་རོ་པ། མི་མཆོག །ཕམ་མཐིང་པ་སྐུ་
མཆེད། ཀློག་སྐྱ་ཤེས་རབ་བརྩེགས། མལ་ལོ། ས་ཆེན་མན་འདྲའོ།། །།
རྒྱུ་དབང་གི་སྐབས་སུ་འཛིན་པའི་ཨཊྚའི་བཟླས་ལུང་རྒྱལ་ཚབ་དམ་པ་ཀུན་དགའ་དབང་
ཕྱུག་གི་ཡིག་སྟེང་ནས་ཐོབ་པའི་བརྒྱུད་པ་ནི། གོང་སྨོས་ཚོགས་སློབ་ཀྱི་བརྒྱུད་པ་གསུམ་པོ་སོ་
སོ་ལྟར་དང་། བརྒྱུད་པའི་ཁྱད་པར་གཞན་ཡང་། མུས་ཆེན་དཀོན་མཆོག་རྒྱལ་མཚན་ནས།
མུས་ཆེན་སངས་རྒྱས་རིན་ཆེན། ཡོངས་འཛིན་དཀོན་མཆོག་འཕེལ་བ། དཀོན་མཆོག་ལྷུན་གྲུབ།
དེ་དབོན་དཀོན་མཆོག་དཔལ་ལྡན། ཤར་ཆེན་ཀུན་དགའ་བཀྲ་ཤིས། ཤར་པ་ཤེས་རབ་འབྱུང་
གནས། མགོན་པོ་བསོད་ནམས་མཆོག་ལྡན་མན་འདྲའོ།། །།
ཡང་རྫོང་ལུགས་ལྟར་ན། བླ་མ་དམ་པ་ཡན་སྔར་ལྟར་ལ། དེ་ནས་མཁས་གྲུབ་གཟུགས་
ཀྱི་དཔལ་བ། མཁས་བཙུན་བཟང་པོ་རྒྱལ་མཚན། མཚུངས་མེད་རྒྱལ་མཚན་རིན་ཆེན།

མུས་སྲད་པ་རྡོ་རྗེ་རྒྱལ་མཚན། རྗེ་རཏྣ་ཤྲཱི། བྱམས་པ་ཆོས་དཔལ་འབྱོར། རྒྱ་སྟོན་བྱང་
ཆུབ་དབང་རྒྱལ། རྗེ་ཤཱཀྱ་ཀུན་དགའ། པཎ་ཆེན་བདེ་བའི་རྡོ་རྗེ། བླ་མ་ལྷ་དབང་ཕྲིན་ལས།
མཁས་བཙུན་ཚུལ་ཁྲིམས་བཀྲ་ཤིས། ཁྱབ་བདག་བཀའ་འགྱུར་བ་མན་འདྲའོ།། །། །
ཡུམ་བཀའ་རྗེ་བཙུན་རྡོ་རྗེ་བདག་མེད་མ་ལྷ་མོ་བཅོ་ལྔའི་དཀྱིལ་འཁོར་དུ་རྒྱུ་དུས་ཀྱི་
དབང་བསྐུར་བ་ཡོངས་སུ་རྫོགས་པར་ཐོབ་པའི་བརྒྱུད་པ་ནི། རྡོ་རྗེ་འཆང་། བདག་མེད་
མ། བིནྡྲ་པ། ནག་པོ་པ། ཌ་མ་རུ་པ། ཨ་ཝ་དྷུ་ཏཱི་པ། ག་ཡ་དྷ་ར། འབྲོག་
མི་ལོ་ཙཱ་བ་ཤཱཀྱ་ཡེ་ཤེས། སེ་མཁར་ཆུང་བ། ཞང་དགོན་པ་བ། ས་སྐྱ་པ་ཆེན་པོ། ནེ་ཙོ་
སྦལ་སྟོན། སློབ་དཔོན་གནམ་བྱེ་མ་ལུང་པ། བླ་མ་ཤེས་རབ་གྲགས་པ། གནམ་ཤེས་རབ་
འཕགས་པ། འཕགས་པ་ཆོས་ཀྱི་ཤེས་རབ་ཀྱང་བྱས་སྣང་། གནམ་མངོན་པར་བྱང་ཆུབ་བརྩོན་
འགྲུས། འགྲོ་བའི་མགོན་པོ་ཆོས་རྒྱལ་འཕགས་པ། པཎྜི་ཏ་ཤེས་རབ་རྡོ་རྗེ། དེ་གཉིས་
ཀ་ལས་ཞང་དཀོན་མཆོག་དཔལ། ཆོས་རྗེ་བྲག་ཕུག་པ། དེ་ལས་བླ་མ་དམ་པ་དང་། རི་
ཁྲོད་པ་གཉིས། གཉིས་ཀ་ལས་བླ་མ་དཔལ་ལྡན་ཚུལ་ཁྲིམས། དེ་ལས་ཤར་ཆེན་ཡེ་རྒྱལ།
གྲུབ་ཆེན་བུདྡྷ་ཤྲཱི་གཉིས། གཉིས་ཀ་ལས་ངོར་ཆེན་ཀུན་དགའ་བཟང་པོ། དེ་ནས་རིམ་པར་
མུས་ཆེན་དཀོན་མཆོག་རྒྱལ་མཚན། བདག་ཆེན་བློ་གྲོས་རྒྱལ་མཚན། རྡོ་རིང་ཀུན་སྤངས་
ཆེན་པོ། ཚར་ཆེན་བློ་གསལ་རྒྱ་མཚོ། མང་ཐོས་ཀླུ་སྒྲུབ་རྒྱ་མཚོ། པཎ་ཆེན་ངག་དབང་ཆོས་
གྲགས། འཇམ་མགོན་ཨ་མེས་ཞབས། འཇམ་དབྱངས་བསོད་ནམས་དབང་ཕྱུག །སྔགས་
འཆང་ཀུན་དགའ་བཀྲ་ཤིས། ཡབ་རྗེ་བསོད་ནམས་རིན་ཆེན། རྗེ་སེང་གེ་རྒྱལ་མཚན། ས་
ཆེན་ཀུན་དགའ་བློ་གྲོས། མཁན་ཆེན་ནམ་མཁའ་འཆི་མེད། བྱམས་པ་ཀུན་དགའ་བསྟན་འཛིན།
རིགས་ཀུན་ཁྱབ་བདག་རྡོ་རྗེ་འཆང་བྱམས་པ་ཀུན་དགའ་བསྟན་པའི་རྒྱལ་མཚན་དཔལ་བཟང་པོ།
དེས་བདག་བློ་གཏེར་དབང་པོ་ལའོ།། །། །
ལམ་དབང་གི་སྐབས་སུ་མཛད་པའི་ཡིག་བརྒྱའི་བཟླས་ལུང་རྒྱལ་ཚབ་དམ་པ་ཀུན་དགའ་
དབང་ཕྱུག་གི་ཡིག་སྟེང་ནས་ཐོབ་པའི་བརྒྱུད་པ་ནི། ཐུན་མོང་མ་ཡིན་པ་ལྟར་ན་གོང་སྨོས་ཚོགས་
སློབ་ཀྱི་བརྒྱུད་པ་གསུམ་པོ་སོ་སོ་དང་མཐུན་ལ། ཐུན་མོང་གི་བརྒྱུད་པའི་ཁྱད་པར་གཞན་ཨབྷཱའི་
བཟླས་ལུང་སྐབས་ཀྱི་རྫོང་ལུགས་བརྒྱུད་པ་དང་གཅིག་གོ། །། །

གསང་དབང་གི་ལམ་གྱི་སྔོན་འགྲོ་རྗེ་བཙུན་རྡོ་རྗེ་བདག་མེད་མ་ལྷ་མོ་བཅོ་ལྔའི་སིནྡྷ་རའི་
དཀྱིལ་འཁོར་ལ་བརྟེན་པའི་བྱིན་རླབས་མཁན་ཆེན་ངག་ཆོས་དང་རྗེ་མཁྱེན་བརྩེའི་ཡིག་སྟེང་ནས་
བླ་མ་དམ་པའི་ཕྱག་བཞེས་ཀྱིས་བརྒྱན་ཏེ་ལེགས་པར་ཐོབ་པའི་བརྒྱུད་པ་ནི། འཕགས་པ་རིན་
པོ་ཆེ་ཡན་ལམ་འབྲས་རྩ་བའི་བརྒྱུད་པ་ལྟར་ལ། དེ་ནས་ཞང་དཀོན་མཆོག་དཔལ། དགའ་
ལྡན་པ་ཀུན་དགའ་བསོད་ནམས། གྲུབ་ཆེན་ཀུན་དགའ་བློ་གྲོས། བླ་མ་དམ་པ། དཔལ་
ལྡན་ཚུལ་ཁྲིམས། བུདྡྷ་ཤྲཱི། ངོར་ཆེན། མུས་ཆེན། དེ་ལས་བདག་ཆེན་དང་། ཡང་
བླ་མ་དམ་པ་ནས། བླ་ཆེན་ཀུན་དགའ་རྒྱལ་མཚན། ཡབ་རྗེ་འཇམ་དབྱངས་ནམ་མཁའ་
རྒྱལ་མཚན། བདག་ཆེན། རྡོ་རིང་། ཚར་ཆེན། མཁྱེན་བརྩེ། བསླབ་གསུམ་
རྒྱལ་མཚན། དབང་རབ། བསོད་ནམས་མཆོག་ལྡན། མཆོག་གྲུབ། ངག་ལྷུན། རྨོར་
ཆེན། གནས་གསར། ཀུན་བློ། ཀུན་དགའ་མཁས་གྲུབ་དབང་པོ། བྱམས་པ་ཀུན་
དགའ་བསྟན་འཛིན། རྡོ་རྗེ་འཆང་བྱམས་པ་ཀུན་དགའ་བསྟན་པའི་རྒྱལ་མཚན་དཔལ་བཟང་
པོ། དེས་བདག་བློ་གཏེར་དབང་པོ་ལའོ།། །། །
དཔལ་ས་སྐྱའི་ལྕགས་རིའི་ཁོངས་ལས་མི་འདའ་བའི་བིརྱ་པའི་ཟབ་ཆོས་ལམ་ཟབ། བིར་
སྲུང་། ལམ་སྦས་བཤད། རྣམ་འཇོམས་བིར་ལུགས་དང་བཞི་ལ་ངོས་འཛིན་པར་སྣང་ངོ༌།།
༈ བཞིའི་ནང་ཚན་ལམ་ཟབ་མོ་བླ་མའི་རྣལ་འབྱོར་ཐུན་མོང་བའམ། ཕྱི་མའི་བྱིན་
རླབས་དམིགས་ཁྲིད་དང་འབྲེལ་བར་མཁན་ཆེན་ངག་ཆོས་ཀྱི་ཡིག་སྟེང་ནས་ཐོབ་པའི་བརྒྱུད་པ་
ནི། རྡོ་རྗེ་འཆང་། བདག་མེད་མ། བིརླ་པ། ས་ཆེན། བསོད་རྩེ། གྲགས་
རྒྱལ། ས་པཎ། ཚོགས་སྒོམ་པ། ཉན་ཆེན་པ། བྲག་ཕུག་པ། བླ་མ་དམ་པ།
དཔལ་ལྡན་ཚུལ་ཁྲིམས། བུདྡྷ་ཤྲཱི། ངོར་ཆེན། མུས་ཆེན། བདག་ཆེན་མན་སློབ་
བཤད་རྩ་བའི་བརྒྱུད་པ་དང་འདྲ་ཞིང་། ཡང་ཐར་པཎ་ཡིག་སྟེང་ནས་ཐོབ་པའི་བརྒྱུད་པ་ནི།
བྱམས་པ་ཀུན་དགའ་བསྟན་འཛིན་ནས། འཇམ་དབྱངས་མཁྱེན་བརྩེའི་དབང་པོ། དེས་
བདག་ལའོ།། །།
དེ་ལས་འཕྲོས་པ་བླ་མ་རིན་འབྱུང་གི་བྱིན་རླབས་ངག་ཆོས་ཀྱི་ཡིག་སྟེང་ནས་ཐོབ་པའི་
བརྒྱུད་པ་ནི། རྡོ་རྗེ་འཆང་། བདག་མེད་མ། བིནྡྲ་པ། ནག་པོ་པ། ཌ་མ་རུ་པ།

བུད་ཤིང་ད་ལྟའི་མེས་སྲེག་པ་ལ་སུས་ཀྱང་བསྙོན་པར་མི་ནུས་པས། དེ་ནི་ཁྱེད་རང་གི་བཞེད་
པ་ད་ལྟའི་ལུས་སྦྱང་གཞིར་མི་འདོད་པ་དེ་ཉིད་ཀྱིས་གནོད་བྱེད་དུ་སོང་། དེ་བཞིན་དུ་འབྱུང་འགྱུར་
གྱི་བུད་ཤིང་ད་ལྟ་སྲེག་པ་ཤེས་བྱ་ལ་མི་སྲིད་པས། དེས་མ་འོངས་པ་སྦྱང་གཞིར་འདོད་པའི་
གནོད་བྱེད་དུ་འཁོར་འདུག་གོ །སྦྱོང་ཚུལ་གྱི་ལམ་བྱེད་བཞི་ནི། གཅིག་ལ་དཔེར་མཚོན་
ན། སྦྱང་གཞི་གཟུགས་ཀྱི་ཕུང་པོ་སྦྱོང་བྱེད་གཞལ་ཡས་ཁང་གི་རྣམ་པར་བསྒོམ་པ་ནི་རྣམ་པ་
ལམ་བྱེད། དེ་ཉིད་རྣམ་པར་སྣང་མཛད་དངོས་ཡིན་སྙམ་པ་ནི་མོས་པ་ལམ་བྱེད། དེའང་
འབྲས་དུས་ཀྱི་རྣམ་སྣང་དུ་མོས་པ་ནི་འབྲས་བུ་ལམ་བྱེད། དེ་ལ་བརྟེན་ནས་རང་རྒྱུད་ལ་ཚོགས་
རྫོགས་ཤིང་སྡིག་སྒྲིབ་འདག་པར་འགྱུར་བ་ནི་བྱིན་རླབས་ལམ་བྱེད་དོ།། །།༼༣༽ བསམ་
གཏན་གྱི་དུག་དབྱུང་བའི་སྐབས། རྗེ་མཁྱེན་བརྩེས། གསལ་ན་གསལ་ཏེ་འཕྲོ་གཅད།
མི་གསལ་ན་མི་གསལ་ཏེ་འཕྲོ་བཅད་ལ། བསམ་གཏན་གྱི་དུག་དབྱུང་། ཞེས་པའི་དུག་ནི་
རྣམ་རྟོག་རྐུན་བུ་སྒོམ་པའི་བདུད་ཅེས་བྱ་བ། རང་ལུགས་དམིགས་པའི་སྟེང་དུ་སེམས་ཡོད་
ཡོད་འདྲ་བ་ལ་རྟོག་གཉིས་ཅིག་ཅར་འཇུག་པའི་ཚུལ་དུ་འོག་འགྱུ་རྒྱ་འབྱམས་སུ་སོང་བ་མ་ཚོར་
བར་འཁྱགས་འོག་གི་ཆུ་ལྟ་བུ་དེ་ཡིན། དེ་དབྱུང་བའི་ཚུལ་ནི་ཀ་བུམ་ལྟ་བུའི་དངོས་པོ་དང་
རེས་འཇོག་ཏུ་སེམས་བཟུང་སྟེ། སྤྱན་གསལ་ཐེབས་པའམ། མ་ཐེབས་རུང་རྟོག་པ་གཞན་
གྱིས་མ་འཕྲོགས་གོང་ལ་དྲན་པས་ཙེན་གྱིས་མདུན་གྱི་དངོས་པོའི་སྟེང་དུ་གཞག །ཡང་རྟོག་པ་
གཞན་གྱིས་མ་འཕྲོགས་ཙམ་ལ་སྤྱན་དབུ་མ་ལ་སེམས་གཟུང་། དེ་ལྟ་བུར་སྤོ་རེས་ཀྱིས་རྟོག་པ་
གཞན་ཅུང་ཟད་ཀྱང་སྐྱེ་རུ་མི་འཇུག །སྔར་གྱི་ཞི་གནས་དང་འདྲེས་ནས་ཆད་དེར་གནས་ཀྱིན་
འདུག་ན་སྤོ་མི་དགོས། ཇི་ཙམ་གནས་ཀྱི་བར་དུ་མཉམ་པར་འཇོག་གསུངས། ཀླུ་སྒྲུབ་རྗེའི་
དགོངས་པའང་འདི་དང་མཚུངས། ཕྱི་བསྐྱེད་རིམ་སེམས་འཛིན་གྱི་སྐབས་རྗེ་མཁྱེན་བརྩེས་རྒྱུ་དུས་
ཀྱི་ལྟ་བ་ཕ་རོལ་ཏུ་ཕྱིན་པའི་ལྟ་བ་དང་ན་མཉམ་པ་སོགས་ཅུང་མི་ཟབ་པ་ཡིན་ཞེས་དང༌། འོན་
ཀྱང་འོག་ནས་འབྱུང་བའི་ལམ་ཐམས་ཅད་ཤེས་རབ་སྟོང་ཉིད་དང་ཟུང་འཇུག་ཏུ་གྱུར། དེ་ལ་
བརྟེན་ནས་ལམ་ཕྱིན་ཅི་མ་ལོག་པར་འགྱུར་བའི་དགོས་པ་ཡོད་གསུངས་པ། འོག་ནས་འབྱུང་བའི་
ལུས་ལ་གནད་དུ་བསྣུན་པ་སོགས་ལམ་ཐམས་ཅད་ཤེས་རབ་སྟོང་ཉིད་དེའི་རྩིས་ཟིན་ན་སེམས་ལ་
རྟོགས་པ་འཆར་བའི་འཕགས་ཆོས་སྒྲུབ་བྱེད་ཀྱི་དབང་གིས་གསུངས་པ་ཡིན་ནོ། །རྗེ་མཁྱེན་

བརྩེས་ང་རྒྱལ་གྱི་སེམས་འཛིན་ལ་ཐུན་མོང་དུ་གུར་གྱི་ལུང་དྲངས་ནས་ལམ་ཙམ་གསུངས།
གསལ་ཐེབས་པའི་ངོ་བོ་རིག་པ་སྐད་ཅིག་མའི་ཐོག་ཏུ་བརྡར་ཤ་གཅད་པས་གཞི་ལམ་འབྲས་
གསུམ་འཁོར་འདས་དབྱེར་མེད་དུ་ཤར་བས་མཆོག་སྒྲུབ་པའི་རྒྱུར་གསུངས་པ་འདི་དངོས་གཞིའི་
གཏན་ཚིགས་སུ་མཛད་དེ། འོག་མ་རྣམ་པ་སྤྱི་བྱེ་བྲག་ཀུན་ལའང་འདིའི་འགྲེས་སུ་ཤེས་དགོས་
པར་གསུངས་པ་ཡིན། ཀླུ་སྒྲུབ་རྗེས་རྗེ་བཙུན་རིན་པོ་ཆེའི་བྲ་སྟོན་ཞུས་ལན། བླ་མ་ས་སྐྱ་
པ་ཆེན་པོའི་དབང་བཞིའི་ངོ་སྤྲོད་རྩ་འགྲེལ་བཅས་ཀྱི་ལུང་དྲངས་ནས། ང་རྒྱལ་བརྟན་ཙ་ན་
དེའི་རྒྱུན་མི་མཐུད་པར་ཡུལ་གང་དུའང་འཛིན་པ་མ་ཞུགས་པར་བྱས་ལ། སེམས་ཧད་དེ་ཕྱད་
དེའི་ངང་དུ་སིམ་མེར་མཉམ་པར་འཇོག་པ་ཐུན་མོང་དང་། ལྷའི་རྣམ་པ་སལ་ལེ་བ། དེའང་
སེམས་ཀྱི་འཆར་སྒོ་ཙམ་ཡིན་གྱི། ཕྱི་རོལ་ཏུ་ལོགས་ན་མེད། དེའི་ཕྱིར་ཡུལ་ལྷར་སྣང་གིས་
ཡུལ་ཅན་སེམས་ལ་བལྟས་པས། རྟོག་པས་མ་བསླད་པའི་སེམས་ཀྱི་མཚན་ཉིད་རང་བཞིན་
འོད་གསལ་རྟོག་མེད་དུ་རང་སོ་གཟུང་། དེའི་ངང་དུ་ཡེངས་མེད་དུ་མཉམ་པར་གཞག་གོ །
ཡང་རྟོག་པ་བུན་ནེ་བར་ལངས་ན་གསལ་བའི་སྟེང་དུ་སེམས་ལྷན་ནེར་གཞག །གསལ་བ་
དེའང་བདེན་པས་སྟོང་པའི་སྟོང་ཉིད་དུ་ཐག་བཅད་དེ་སྟོང་པར་རང་སོ་གཟུང་། དེའི་ངང་དུ་
གློད་ཀྱིས་གཞག །ཡང་སྟོང་པར་ཧད་ཀྱིས་སོང་ན་གསལ་བའི་མདངས་ཀྱི་རྒྱས་བཏབ་སྟེ།
སྟོང་ཉིད་གསལ་བའི་རྩི་དང་མ་བྲལ་བའི་ཟུང་འཇུག་རང་བཞིན་འོད་གསལ་རྟོག་མེད་ལ་སེམས་
གསལ་ལེ་ཧྲིག་གེར་གཞག་གསུངས་པ། གོང་གི་རྗེ་མཁྱེན་བརྩེའི་གསུང་ལས། བློ་འདས་
བརྗོད་པའི་མཐའ་ཐམས་ཅད་དང་བྲལ་བར་གསུངས་པ་དང་། ཡང་རྣམ་རྟོག་གང་སྐྱེས་ཀྱང་དེའི་
རྗེས་སུ་མི་འབྲང་བར་ལྷའི་ང་རྒྱལ་བསྐྱེད་པ་དེ་ཀའི་ཐོག་ཏུ་འཛིན་མེད་དུ་འཇོག་པས། རིག་པ་
སྐད་ཅིག་མ་ལམ་དུས་ཀྱི་ཀྱེ་རྡོ་རྗེར་ཤར་བའི་ཚེ་སྦྱང་གཞི་སྦྱོང་བྱེད་ལམ་གྱི་ངོ་བོར་གྱུར། སྦྱངས་
འབྲས་སམ། ཐོབ་བྱའང་དེ་ལས་ལོགས་སུ་མེད་པས་གཞི་ལམ་འབྲས་གསུམ་དབྱེར་མེད་དམ།
འཁོར་འདས་དབྱེར་མེད་གསུངས་པ་བློ་འདས་བརྗོད་བྲལ་ཙམ་དུ་གྱུར་པ་ཐུན་མོང་བ་དང་།
མཐར་མཚན་སྤྲོས་བྲལ་དུ་གྱུར་པ་ཐུན་མོང་མ་ཡིན་པ་སྟེ། དོན་གྱི་གནད་གཅིག་གོ །དེའང་
གོང་གི་ང་རྒྱལ་སྐབས་ཀྱི་ཆད་དེར་གཞག་པ་དེ་འདིར་བདེན་འཛིན་ནམ། མཐར་འཛིན་གཅད་
པ་ཐུན་མོང་བ་དང་། གོང་དུ་ལྷན་སྐྱེས་སྐབས་སེམས་ཐག་གཅད་སྐབས་རིག་པ་སྐད་ཅིག་མ་

སྤྲོས་བྲལ་བློ་འདས་སུ་བསྒྲུབས་ཟིན་པས། བདེན་མེད་ཀྱི་སྤྲོས་པའམ། མཚན་འཛིན་
གཅད་པ་ལ་ངོས་འཛིན་པ་ཐུན་མོང་མ་ཡིན་པའོ། །རྣམ་པ་སྤྱིའི་སྐབས་རྗེ་མཁྱེན་བརྩེས་གསལ་
ལམ་མེ་བ་དེ་ཀའི་ངང་དུ་འཛིན་པ་མ་ཞུགས་པར་འཇོག་ཅེས་དང་། རྣམ་པ་སོ་སོའི་སྤྱན་དབུ་
མའི་སྐབས་གསལ་ཐེབས་པ་ན་དེ་དང་རང་སེམས་བསྲེས་ལ་ཆམ་མེར་འཇོག་གསུང་པ། སེམས་
དང་བསྲེ་བ་ནི་ལྷ་སྐུའི་གསལ་སྣང་དེ་རང་སེམས་ཀྱི་དྭངས་མ་རིག་པ་སྐད་ཅིག་མ་དེའི་རང་བཞིན་
འོད་གསལ་བདེན་པས་སྟོང་པ་རྟོག་མེད་ཟུང་འཇུག་ཏུ་ངོ་སྤྲད་དེ་བསྐྱང་བའོ། །འདིས་འོག་གི་
མཉམ་གཞག་ཀུན་ལ་འགྲེའོ། །ཆམ་མེར་འཇོག་པ་ནི་སྤྲོས་མཚན་བློ་ཡུལ་ལས་འདས་པ་རྟོག་
མེད་དེར་འཇོག་པའོ། །འདི་ནི་རྗེ་བཙུན་ཆེན་པོས་ལྟ་བ་ཟུང་འཇུག་ལ་བློ་ཕྱམ་གྱིས་འགྲོ་བ་
དེས་ནི་འདའ་ཀ་མ་མི་ཐེབས་མི་སྲིད། དེས་ཆོག །ཅེས་ལམ་འབྲས་པོད་དམར་གྱི་ཀྱོག་
པོར་སྤྲེངས་པ་ལས་ཀྱང་གསུངས། ཀླུ་སྒྲུབ་རྗེས་དཔལ་ས་སྐྱ་པ་ཆེན་པོའི་དབང་བཞི་ངོ་སྤྲོད་
ཀྱི་ལུང་དྲངས་ཏེ། ལྟ་བ་རྟོག་མེད་དེའི་རྩིས་ཟིན་ན་བསྐྱེད་རིམ་ཐམས་ཅད་མཚན་མེད་ཀྱི་དགེ་
སྦྱོར་དུ་འགྲོ་བས། གནད་ཁྱད་པར་བ་ཡིན་གསུངས། སོང་མ་ཐག་པའི་བསྐྱེད་རིམ་གྱི་
འཇོག་ཚུལ་ཅུང་ཟད་གོ་བདེར་བརྗོད་ན། ཁྲིད་ཡིག་རྩ་བ་ལས། འཇོག་དང་རྒྱུན་འཇོག་
བསླན་ཏེ་འཇོག །ཉེར་འཇོག་དུལ་དང་ཞི་བར་བྱེད། །ཉེར་ཞི་རྒྱུན་གཅིག་མཉམ་འཇོག་
པ། །འཛིན་པའི་རིམ་པ་རྣམ་དགུ་ཡིན། །ཞེས་གསུངས་པའི། དང་པོ་སེམས་འཇོག་པ་
ནི། ཕྱི་རོལ་གྱི་ཡུལ་སྣ་ཚོགས་ལ་སེམས་འཕྲོ་ཞིང་ཡེངས་ནས་མི་གནས་པ་དེ་ཉིད་ཡང་དག་
པར་ནང་དུ་བསྡུས་ནས་དམིགས་པ་ལ་སེམས་གཏོད་པ་སྟེ། དེ་ལ་དམིགས་པ་གཏད་དེ་སེམས་
ཅུང་ཟད་ཙམ་འཇོག །ལས་དང་པོ་པ་ལ་མྱུར་བ་གནད་དུ་ཆེ་བས་དངོས་གཞིའི་བསྐྱེད་རིམ་
ཉིད་ཡང་ཡང་བསྐྱར་བའམ། མི་ལྕོགས་ན་དམིགས་པ་གསལ་འདེབས་ལ་སེམས་ཅུང་ཟད་
འཇོག་པ་ཉིད་གཡེང་བས་བར་མ་ཆོད་པར་བསྒོམ་པའོ། །གཉིས་པ་ཀུན་ཏུའམ་རྒྱུན་དུ་འཇོག་
པ་ནི། དང་པོར་དམིགས་པ་ལ་སེམས་གཏད་པ་དེ་ཉིད་གཞན་དུ་མི་ཡེངས་པར་དེའི་རྒྱུན་
མཐུད་ནས་འཇོག་པ་སྟེ། ཐོག་མར་སྤྱན་དབུ་མ་ལ་སེམས་གཏད། དེའང་གསལ་ན་གསལ་
བའི་སྐབས་དེར་འཕྲོ་བཅད་ལ་ཅུང་ཟད་ཡེངས་སུ་བཅུག་ནས་སླར་ཡང་བསྒོམ། མི་གསལ་ན་
མི་གསལ་བའི་སྐབས་དེར་འཕྲོ་བཅད་ལ་ཅུང་ཟད་ཡེངས་ནས་སླར་བསྒོམ། འདི་མན་ཆད་ཀྱི་

དམིགས་པ་རྣམས་གསལ་བར་ཤིན་ཏུ་གལ་ཆེ་ཞིང་། འཕྲོ་གཅད་པ་ནི་བསམ་གཏན་གྱི་དུག་
དབྱུང་བ་ཡིན་པས་ཚོད་ཤེས་པར་ཐམས་ཅད་དུ་གལ་ཆེའོ། །འཕྲོ་གཅད་པའི་ཚེ་སྔར་གྱི་བསྒོམ་
པའི་རྣམ་པ་ཝལ་ཝལ་དུ་བྱུང་ནའང་བསམ་གཏན་གྱི་དུག་ཡིན་པས། བུམ་པ་སོགས་དངོས་པོ་
གཞན་ལ་ཡེངས་སུ་གཞུག །དེ་མ་ཐག་སྔར་ལྟར་བསྒོམ་པ་ཡང་ཡང་བསྐྱར་བ་ནི་བསྒོམས་
པས་གསལ་གདབ་པའོ། །དེ་ལྟར་འབད་པས་དམིགས་པ་གསལ་བར་མ་བྱུང་ན། བརྗོད་
པས་གསལ་གདབ་པ་བསྒོམ་སྟེ། དེ་ལའང་གསུམ་ལས། རང་གིས་བརྗོད་པས་གསལ་གདབ་
པ་ནི། སྤྱན་དབུ་མ་དབུས་གནག་པ། མཐའ་དཀར་བ། སྤྱན་རྩ་དམར་ཤིག་གེ་བ།
ཞེས་བརྗོད་ལ་བསམ་གཏན་གྱི་དུག་དབྱུང་ཞིང་བསྒོམ། དེས་ཀྱང་མ་གསལ་ན། གཞན་
གྱིས་བརྗོད་པས་གསལ་གདབ་པ་ནི། གཞན་ཞིག་ལ་སྔར་ལྟར་བརྗོད་དུ་བཅུག་ལ། དུག་
དབྱུང་བྱེད་བཞིན་པས་བསྒོམ། དེས་ཀྱང་མ་གསལ་ན། བལྟས་པས་གསལ་གདབ་པར་བྱ་སྟེ།
སྤྱན་དབུ་མ་ཤིན་ཏུ་མཛེས་པ་ཞིག་བྲིས་པ་ལ་བལྟ་ཞིང་སེམས་བཟུང་ལ་དུག་དབྱུང་། འཕྲོ་
གཅད་པའི་ཚེ་རྣམ་པ་ཝལ་ཝལ་བྱུང་ན་བསམ་གཏན་གྱི་དུག་ཡིན་པས། དངོས་པོ་གཞན་ལ་
སེམས་གཏད་པ་སོགས་སྔར་ལྟར་བྱའོ། །གསུམ་པ་ངེས་པར་འཇོག་པའམ་བསླན་ཏེ་འཇོག་པ་
ནི། གལ་ཏེ་བརྗེད་ངས་ཀྱི་དབང་གིས་གཞན་དུ་ཡེངས་ན། དེ་ཤེས་པར་བྱས་ནས་སླར་
དམིགས་པ་དེ་ཉིད་ལ་སྦྱོར་བ་སྟེ། སྤྱན་ལྟ་བུ་ལ་དམིགས་པ་གཏད་ཀྱང༌། དེ་ཉིད་བརྗེད་
ནས་ཤེས་པ་གཞན་དུ་འཕྲོ་ན། དེ་མ་ཐག་ཡེངས་འདུག་སྙམ་དུ་དྲན་པས་ཟིན་པར་བྱས་ཏེ།
སྔར་གྱི་དམིགས་པ་ལ་བློ་གཞག་པའོ། །བཞི་པ་ཉེ་བར་འཇོག་པ་ནི། སེམས་འཕྲོ་བས་
ཡུལ་རྒྱ་ཆེ་བར་སོང་ན། ཡང་ཡང་བསྡུས་ཏེ་ཕྲ་བར་བྱས་ནས་འཇོག་པ་སྟེ། སྐབས་འདིར་
དམིགས་པ་སྣེ་གཅིག་གིས་སེམས་སྐྱོ་ནས་འཕྲོ་རྒོད་མང་དུ་སོང་ན་དབུའི་གཙུག་ཏོར་རམ། སྣ་
ཚོགས་རྡོ་རྗེའམ། ཞལ་གྱི་མཆེ་བ་ལྟ་བུ་ལ་ཐུན་རེ་རེ་ཙམ་སེམས་གཏད་ལ། ཡང་སྔར་གྱི་དེ་
བསྒོམས་པས་དུག་དབྱུང་བར་འགྱུར་རོ། །ལྔ་པ་དུལ་བར་བྱེད་པ་ནི། ཏིང་ངེ་འཛིན་བསྒོམས་པ་
ལ་ཡོན་ཏན་དཔག་ཏུ་མེད་པ་ཡོད་པའི་ཚུལ་བཀའ་དང་བསྟན་བཅོས་རྣམས་ལས་གསུངས་པའི་
དོན་དྲན་པར་བྱས་ལ། བློ་སྣ་མི་མང་བར་སྤྱོད་ལམ་རྣམ་བཞི་གང་གི་དུས་སུའང་ལྷའི་རྣམ་པ་
གསལ་ན་རབ། མ་གསལ་ནའང་ལྷའི་རྣམ་པ་སྤྱི་ཙམ་རྟག་ཏུ་དྲན་པར་བྱས་ལ་སེམས་གདུལ་

བའོ། །དྲུག་པ་ཞི་བར་བྱེད་པ་ནི། རྣམ་པར་རྟོག་པ་འཕྲོ་བས་ཡིད་མི་དགའ་བར་གྱུར་པའི་ཚེ་རྣམ་
གཡེང་གི་ཉེས་སྐྱོན་བསམས་ནས་མི་དགའ་བའི་སེམས་དེ་ཉིད་མི་དམིགས་པའི་སྟེང་དུ་སེམས་
གློད་དེ་ཞི་བར་བྱེད་པའོ། །བདུན་པ་རྣམ་པར་ཞི་བར་བྱེད་པ་ནི། ཆགས་སེམས་དང་། ཡིད་མི་
བདེ་བ་དང་། གཉིད། རྨུགས་པ་སོགས་ཏིང་ངེ་འཛིན་གྱི་སྐྱོན་བྱུང་ན་སོ་སོའི་གཉེན་པོ་བསྟེན་ནས་
བསལ་བའམ། སྤྱན་དབུ་མ་ལྟ་བུ་ལ་དམིགས་པ་བརྟེན་ནས་དེ་དག་ཞི་བར་བྱེད་པའོ། །བརྒྱད་པ་
རྩེ་གཅིག་ཏུ་བྱེད་པ་ནི། ཏིང་ངེ་འཛིན་དེ་ཉིད་མངོན་པར་འདུ་བྱེད་པ་དང་བཅས་པས་ཕྱིས་
ནས་འབད་མེད་རྒྱུན་ཆགས་སུ་འབྱུང་བར་སྒོམ་པར་བྱེད་པ་སྟེ། སེམས་ཕྱིར་མི་འཕྲོ་བར་དམིགས་
པ་ལ་གནས་པའི་ཚེ་དེ་ཉིད་ཀྱི་སྟེང་དུ་རྩེ་གཅིག་ཏུ་འཇོག་པའོ། །དགུ་པ་ཤིན་ཏུ་མཉམ་པར་འཇོག་
པ་ནི། སྔ་མའི་དམིགས་པ་རྣམས་རིམ་གྱིས་གོམས་ཤིང་བརྟན་པ་ལས་ཆེད་དུ་མ་བསྒྲུབས་པར་
ཡང་འབད་མེད་ལྷུན་གྲུབ་ཏུ་ཏིང་ངེ་འཛིན་ལ་རང་གི་ངང་གིས་འཇུག་ཅིང་རང་དབང་ཐོབ་པ་ཡིན་
ནོ། །དེ་ལྟར་སེམས་གནས་པའི་ཐབས་དགུ་ལ་བརྟེན་ནས་སྐུའི་ཆ་ཤས་གཅིག་ལ་སེམས་བརྟན་
པོར་ཟིན་པ་ན། རིམ་པར་སྐུའི་ཆ་ཤས་གཞན་ལ་དམིགས་པ་སྤོ་ནས་སྦྱང་བར་བྱའོ། །དེ་
དག་གི་དོན་སྙིང་པོར་དྲིལ་ན། བླ་མ་ས་སྐྱ་པ་ཆེན་པོས། བསྐྱེད་རིམ་རྟོག་པ་ཡིན་མོད་ཀྱི། །རྟོག་
པའི་ངོ་བོ་སེམས་ཡིན་ཏེ། །སེམས་ཀྱི་མཚན་ཉིད་གསལ་རིག་ཡིན། །གསལ་རིག་རང་བཞིན་
སྟོང་པ་ཡིན། །སྟོང་པ་གདོད་ནས་ཆོས་ཀྱི་དབྱིངས། །འཁྲུལ་པ་ཆོས་ཀྱི་དབྱིངས་ཉིད་དུ། །ཤེས་
པས་རྟོག་པ་ཐམས་ཅད་ཀྱང་། །ཇི་ལྟར་བསྒོམས་ཀྱང་མི་རྟོག་ཉིད། །ཅེས་དང་། དེ་ལྟར་
ཆོས་ཀྱི་དབྱིངས་གོ་ན། །མཚན་བཅས་དགེ་སྦྱོར་མི་སྲིད་དེ། །བསྐྱེད་རིམ་བསྒོམ་པར་གྱུར་
ན་ཡང་། །མཚན་མ་མེད་པའི་དགེ་སྦྱོར་ཡིན། །ཞེས་གསུངས་པ་ལྟར། སྣང་སྟོང་དབྱེར་
མེད་ཀྱི་བསྐྱེད་རིམ་བསྒོམ་ཚུལ་ནི། ལུས་གནད་རྣམ་སྣང་ཆོས་བདུན་དང༌། ཁྱད་པར་མིག་
སྣ་རྩེར་ཟིམ་བུས་ཕབ་སྟེ། སེམས་ནང་ལ་འཁོར་ནས་ལྟ་བ་ན་རྣམ་རྟོག་རྒྱུན་འབྱམས་དྭངས་
ནས། རྣམ་རྟོག་ཕྲ་མོའམ། གསལ་སྟོང་གྲུ་ཙམ། ཡེར་ཙམ་དེ་རིག་པའི་རྩལ་ཡིན་པས་
ན། རིག་པའི་རྩལ་དེར་བསྐྱེད་རིམ་ཤར་བ་ངོ་ཤེས་པར་བྱས་ཏེ་བསྒོམས་ན་སྤྱན་དབུ་མ་སོགས་ཀྱི་
གསལ་སྣང་འབྱུང་བ་ཡིན། མིག་བཙུམས་ནས་བསྐྱེད་རིམ་བཅོས་ཏེ་བསྒོམས་ན་གསལ་སྣང་
ཡེ་མི་འབྱུང་བས། ཟབ་གསལ་གཉིས་མེད་ཀྱི་བསྐྱེད་རིམ་དེ་ལ་གསལ་སྟོང་ཟུང་འཇུག་གསུམ་

དོན་གྱིས་ཚང་བས་མཚན་མ་མེད་པའི་དགེ་སྦྱོར་དུ་འགྲོ་བ་ཡིན་ནོ། །བསྐྱེད་རིམ་གྱི་སྣང་བ་དེ་
ཡལ་བ་ན་རྣམ་རྟོག་གཞན་གྱིས་མ་བསླད་པའི་དྭངས་སིང་ངེ་བའམ། སྟོང་ལྷག་གེ་བ་དེ་རྟོག་
མེད་རང་བཞིན་འོད་གསལ་ཡིན་པས། དེ་ལྟར་སྣང་སྟོང་དབྱེར་མེད་ཀྱི་བསྐྱེད་རིམ་མམ། རྟོག་
མེད་རང་བཞིན་འོད་གསལ་དེ་ལ་རེ་འཇོག་ཏུ་བཞག་ན་བླ་མ་ས་སྐྱ་པ་ཆེན་པོའི་བཞེད་པ་དང་
མཐུན་པ་ཡིན་ནོ། །དེས་ཕྱི་ནང་གི་བསྐྱེད་རིམ་དང་རྫོགས་རིམ་སྣང་བཅས་ལའང་རིགས་བསྒྲེས་
པར་བྱའོ།། ༈ དག་པ་གསུམ་གྱི་སྐབས་ཀྱང་མདོར་བསྡུ་ན། སྔར་ལྟར་སྤྱན་དབུ་མ་ལྟ་
བུ་ཡང་ཡང་བསྒོམས་པས་གང་གསལ་བར་འདོད་པ་དེ་ཉིད་གསལ་སྣང་ལམ་ལམ་སྐྱེས་ན་ལྷ་སོ་
སོའི་དག་པའི་ཐད་སོར་སླེབས། གསལ་འཕྲོ་ལ་མེད་པར་བྱ་འདོད་པས་མེད་པར་བྱེད་ནུས་ན་དེ་
བཞིན་ཉིད་ཀྱི་དག་པའི་ཐད་སོར་སླེབས། དེ་ལ་བརྟེན་ནས་ཞི་གནས་ཀྱི་ཉམས་སྐྱེས་ན་རང་
རིག་པའི་དག་པའི་ཐད་སོར་སླེབ་པ་ཡིན་ནོ། །རྫོགས་རིམ་ལ་སྦྱར་ན། སྣོད་བཅུད་ཐམས་
ཅད་ཕྱི་རོལ་ཏུ་བསྒོམས་པའི་སྲུང་འཁོར་ལ་བསྡུ་བ་ནས་རིམ་བཞིན་ཐུགས་སྲོག་ཧཱུཾ་ཡིག་འོད་ཕུང་
ཐིག་ལེར་ཞུ་བར་བསྒོམ་པ་ནི་རིགས་བསྡུས་པའི་ངོ་བོ་ཡིན་པས་རྫོགས་རིམ་གྱི་ལྷ་སོ་སོའི་དག་པ།
དེའང་མར་མེའི་རྩེ་མོ་ལྟར་དམར་ནག་གི་རྣམ་པར་གྱུར་པར་བསྒོམ་པ་ནི་བདེ་བ་ཆེན་པོའི་ངོ་བོ་
ཡིན་པས་རང་རིག་པའི་དག་པ། དེའང་མི་དམིགས་པའི་ངང་དུ་འཛིན་པ་མེད་པར་གཞག་པ་
ནི་དེ་བཞིན་ཉིད་ཀྱི་དག་པའོ། །དེ་ལ་རྗེ་མཁྱེན་བརྩེས། གསལ་བར་འདོད་པ་དེ་གསལ་
ན་ལྷ་སོ་སོའི་དག་པ། གསལ་འཕྲོ་ལ་མེད་པར་འདོད་ན་སྟོང་སང་ངེར་འགྲོ་བ་དེ་བཞིན་ཉིད་
ཀྱི་དག་པ། རྩེ་གཅིག་ཏུ་གནས་པར་འདོད་པ་དེ་ལ་རྩེ་གཅིག་ཏུ་གནས་ཏེ་ཞི་གནས་ཀྱི་ཉམས་
སྐྱེ་ན་རང་རིག་པའི་དག་པ་ཞེས་དང་། རང་རིག་པའི་དག་པ་ལ་ཞི་གནས་མཚན་རྟོག་ཉེར་
ཞིའི་ཞི་གནས་སུ་བཞེད་ཅིང་། ཆོས་རྗེ་བླ་མ་དམ་པའི་སྦས་དོན་གསལ་བར་ཞི་གནས་ཀྱི་ཉམས་
ཁྱད་པར་ཅན་དུ་གསུངས་པ། འཇམ་མགོན་ས་སྐྱ་པཎྜི་ཏས་ཞི་གནས་སྐྱོན་ཅན་གསུམ་དང༌།
སྐྱོན་མེད་གཉིས་གསུངས་པའི་ཕྱི་མ་སྔགས་ཀྱི་མཚན་རྟོག་ཉེར་ཞིར་མངོན། དེའང་རྗེ་མཁྱེན་
བརྩེས། འཇུག་པ་སེལ་བའི་ལམ་མཚན་རྟོག་ཉེ་བར་ཞི་ནས་རྟོག་མེད་དུ་མ་མེར་གནས།
ཡིད་འདག་པ་ནི་ཡིད་ཀྱི་སྟེང་གི་དྲི་མ་དག་པ་ཁོ་རང་གི་ངོ་བོ་ལྷ་སྐུའི་བཟང་རྟོག་ཡིན་པའི་ཕྱིར་
རྣམ་རྟོག་དེ་བསྒོམས་པས་ལྟ་བའི་དུག་ཆོས་ཐམས་ཅད་བརྗོད་བྲལ་ཡིན་སྙམ་པ་ལྟ་བུ་རྣམ་རྟོག་གི་

རང་བཞིན་དུ་རེ་བ་ལྟ་བུའི་དུག་ཡིན་པས་དེ་སེལ་གསུངས། ཀླུ་སྒྲུབ་རྗེས་དག་པ་གསུམ་ལ་རྟོག་
པས་མ་བསླད་པའི་ལྷའི་རྣམ་པ་སལ་ལེ་བ་ལ་སེམས་ཟིན་ན་ལྷ་སོ་སོའི་དག་པ། ལྷར་མི་གསལ་
བར་རང་བཞིན་གསལ་སྟོང་ཟུང་འཇུག་གི་སྟོང་ཆ་ལ་སེམས་ཟིན་ན་དེ་བཞིན་ཉིད་ཀྱི་དག་པ།
ཟུང་འཇུག་གི་རྣམ་པ་ལ་སེམས་ཟིན་ན་རང་རིག་པའི་དག་པ་སོར་ཆུད་དེ་ཉམས་སུ་མྱོང་བ་ཡིན་
ཞེས་གསུངས་པ། ང་རྒྱལ་གྱི་སྐབས་ནས་རིག་པ་ལྷར་ཤར་བ་ཡིན་པས་དེའི་རྣམ་པ་དང་། ངོ་
བོ་ནམ་མཁའ་ལྟ་བུའི་སྟོང་པ་ཞེས་པ་སྤྲོས་བྲལ་ལ་འཇུག་ཅིང་། མཚན་རྟོག་ཉེ་བར་ཞི་བའི་རིག་
པ་སྐད་ཅིག་མ་རང་བཞིན་གསལ་སྟོང་ཟུང་འཇུག་ཡིན་བཞིན་དགོངས་པ་གཅིག་ཏུ་མཐུན་ནོ། །
དེ་ལྟར་སྤྱན་དབུ་མ་སོགས་བསྐྱེད་རིམ་ལ་ནན་ཏན་དུ་བསྒོམས་པས་འཇུག་པ་སེལ་བའི་ལམ་ངོ་བོ་
ཉིད་གསུམ་གང་རུང་དུ་འཆར་བ་ལས། དེ་ལ་རྗེ་མཁྱེན་བརྩེས། ཐུན་མོང་ཙམ་དུ་མྱོང་རིག་ལ་
གསལ་བར་སྣང་བ་མ་རིག་པ་ལས་ལོག་པའི་ཆོས་ཅན། ཐ་མལ་རྣམ་རྟོག་རྒྱུན་ཆགས་འགགས་
ནས་རྟོག་མེད་དུ་གནས་པ་ནི་ཡིད་ཀུན་བརྟགས་དང་བྲལ་བའི་ཆོས་ཉིད། རིག་པ་གསལ་བར་
ཟིན་དུས་ཉིད་ན་རྟོག་མེད་དུ་གནས། རྟོག་མེད་དུ་གནས་དུས་ཉིད་ན་གསལ་བར་ཟིན་པའི་ངོ་
བོ་གཅིག་ལ་ཆོས་ཅན་དང་ཆོས་ཉིད་ཀྱི་ལྡོག་ཆས་ཕྱེ་ན། དེའང་སྣང་ཕྱོགས་སྤྱན་དབུས་མ་རིག་
ཅིང་གསལ་བར་མྱོང་བ་ན་སྤྱན་མ་རིག་པ་ལས་ལོག་པ་དེ་ཆོས་ཅན་དང༌། དེའི་ཚེ་སྤྱན་སྣང་
ཙམ་ལས་གཞན་རྣམ་རྟོག་ཐམས་ཅད་འགགས་ནས་རྟོག་མེད་དུ་སིང་ངེར་གནས་པ་དེ་ཡིད་ཀུན་
བརྟགས་དང་བྲལ་བའི་ཆོས་ཉིད། ངོ་བོ་གཅིག་ལ་ལྡོག་ཆས་ཕྱེ་བའི་ཏིང་ངེ་འཛིན་དེས་ཐ་མལ་
རྣམ་རྟོག་རྒྱུན་ཆགས་སེལ་བས་ན་འཇུག་པ་སེལ་བ་མཚན་ཉིད་སྣ་ཚོགས་པའི་ཏིང་ངེ་འཛིན་ཞེས་
བྱ། སྟོང་ཕྱོགས་ནི། དམིགས་པ་བསྒོམས་ཀྱང་སྤྱན་དམིགས་ཡུལ་དུ་སྟོང་སྟེ་ཇི་ཞིག་ནས་
ཤེས་པ་སྟོང་ཕྱོགས་ཀྱི་ཉམས་སྐྱེ། སྟོང་པ་མྱོང་བ་དེ་ཉིད་སེམས་གསལ་བར་ཟིན་ནས་མ་རིག་
པ་ལས་ལོག་པ་དང་། ཆོས་ཅན་ཆོས་ཉིད་ལྡོག་ཆས་གོང་ལྟར་དབྱེ། དེས་ཏིང་ངེ་འཛིན་གྱི་
རོ་ལ་ཆགས་པ་དམིགས་པ་ལ་མཚན་མར་འཛིན་པ་གཅོད། རང་བཞིན་གྱི་ཏིང་ངེ་འཛིན་ཞེས་
འདོགས། ཟུང་འཇུག་ནི། སྤྱན་སྣང་ལ་རང་བཞིན་མེད་པའམ། རྟགས་བཅུ་དང་ལྷ་སྐུ་
སོགས་སྣང་བ་དེ་ལ་སེམས་གསལ་བར་ཟིན་པའི་ཆེད་དུ་བསྒོམ་པའང་མིན། དོན་ལ་མ་གྲུབ་
པས་བདེན་པའང་མིན། ཉམས་ལ་ཤར་བས་བརྫུན་པའང་མིན་པས་ཟུང་འཇུག །དེ་ལ་

རིག་པ་གསལ་བར་ཟིན་པས་མ་རིག་པ་ལས་ལོག་པ། སྣང་ཙམ་དེ་ཉིད་ལས་གཞན་རྣམ་རྟོག་
ཐམས་ཅད་འགགས་པ་རྟོག་མེད། ཆོས་ཅན་ཀུན་བརྟགས་ལྡོག་ཆས་དབྱེ་ཚུལ་གོང་བཞིན། ཏིང་
ངེ་འཛིན་དེའི་དམིགས་ཡུལ་སྣང་སྟོང་འགལ་འདུས་སྐྱོན་མེད་འཆར་བ་བྱང་ཆུབ་ཀྱི་ལམ། ཟུང་
འཇུག་ཏིང་ངེ་འཛིན་བྱུང་རྒྱལ་དུ་བསྐྱངས་པས་དོན་གྱི་ཡེ་ཤེས་མྱུར་དུ་འདྲེན་པར་བཤད་པས་སྣང་
སྟོང་ཟུང་འཇུག་གསུམ་ག་དེ་དེར་སེམས་ཀྱིས་མྱངས་པས་གཞན་འགགས་པ་ལ་ལྡོག་ཆས་ཕྱེས་པ་
ཙམ་དུ་སྣང་ངོ༌།། །།
༼༣༽ གཉིས་པ་ནང་བསྐྱེད་པའི་རིམ་པ་ལའང་། བསྒོམ་བྱའི་དོན་ལ་ཐོས་བསམ་
གྱིས་སྒྲོ་འདོགས་གཅད་པ་དང་། བཅད་དོན་ཉམས་སུ་ལེན་པ་སེམས་འཛིན་ལ་བསླབ་པ་དང་
གཉིས་ལས། དང་པོ་ནི། རྩ་རྒྱུད་ལས། ཇི་ལྟར་ཕྱི་རོལ་དེ་བཞིན་ནང་། །སྡོམ་པའི་དེ་
ཉིད་རབ་ཏུ་དབྱེ། །ཞེས་དང་། ཨེ་ཡི་རྣམ་པ་ལྷ་མོ་སྤྱན། །ཞེས་སོགས་དང༌། གུར་
གྱི་གླེང་གཞིའི་སྐབས་སུའང་། ནམ་མཁའ་བེམས་བཅས་དྭངས་པ་དང་། །ཞེས་སོགས་དང་།
སམྦུ་ཊ་ལས། ལུས་ཀྱི་དཀྱིལ་འཁོར་ཉམས་དགའ་བར། །སོགས་དང༌། རྐང་པའི་
མཐིལ་དུ་རྩོམ་ཆེན་རླུང་། །སོགས་དང༌། ཨེ་ནི་ས་རུ་བཤད་པར་བྱ། །སོགས་ཀྱིས་
བསྟན། ཞིབ་པར་ནི་བླ་མ་དམ་པའི་མན་ངག་ལ་བརྟེན་དགོས་ཏེ། སམྦྷཊ་ལས། བླ་
མའི་དུས་ཐབས་རིམ་གཉིས་ཀྱི། །དེར་ནི་དཀྱིལ་འཁོར་རྫོགས་པར་གནས། །ཞེས་དང་།
ཡང་དེ་ཉིད་ལས། ནང་གི་དབྱེ་བ་འདི་ཉིད་ནི། །བླ་མའི་ཞལ་ལས་རྙེད་པར་འགྱུར། །ཞེས་
གསུངས་པའི་ཕྱིར། དེས་ན་སྤྱིར་སྔོན་གྱི་མཁས་པ་སོ་སོའི་བཞེད་པས་བསྒོམ་ཚུལ་མི་འདྲ་བ་
བཞི་ཙམ་ཡོད་དེ། ལུས་ཀྱི་ཆ་ཤས་སོ་སོར་གཞལ་ཡས་ཁང་གི་ཆ་ཤས་རེ་རེའི་རྣམ་པར་གསལ་
འདེབས་པ་དང་། གཞལ་ཡས་ཁང་གི་ཆ་ཤས་སོ་སོའི་ངོ་བོ་ཙམ་དུ་བསྒོམ་པ་དང༌། མིག་ལ་
སོགས་པའི་རིགས་འདྲ་སྔ་མ་ཆད་པས་རྩིག་པ་ལ་སོགས་པའི་གཞལ་ཡས་ཁང་གི་ཆ་ཤས་སོ་སོ་
ལ་བསྟིམ་པ་དང༌། ཕྱི་རྟེན་དང་བརྟེན་པར་བཅས་པ་བསྐྱེད་པའི་དཀྱིལ་འཁོར་གྱི་ནང་དུ། རང་
ཉིད་ཀྱི་ཕྱི་རོལ་ཏུ་ལུས་ཀྱི་ཆ་ཤས་ལས་གྲུབ་པའི་གཞལ་ཡས་ཁང་བསྒོམ་པར་བཞེད་པ་རྣམས་
ཡོད་པ་ལས། འདིར་ནི་དང་པོ་ལྟར་ཏེ། རྣལ་འབྱོར་དབང་ཕྱུག་གི་མན་ངག་རྗེ་བཙུན་ས་
སྐྱ་པ་ཡབ་སྲས་ཀྱི་བཞེད་པའོ། །གཉིས་པ་ནི། རྒྱས་པ་ལ་དམིགས་རྐང་བདུན། འབྲིང་པོ་

ལ་ལྔ། བསྡུས་པ་ལ་གསུམ་མོ། །དེ་ལྟར་བསྐྱེད་རིམ་གཉིས་ལ་ནན་ཏན་དུ་བྱས་པ་ན། དེ་
ལས་བྱུང་བའི་ལྟ་བ་ནི། རྩ་རྒྱུད་ལས། ངོ་བོས་གཟུགས་མེད་མཐོང་བ་པོ། །སོགས་ཀྱིས་
བསྟན། དེ་ལ་གསུམ་སྟེ། སྣང་ཕྱོགས་ཀྱི་ངོ་བོ་ཉིད་དང་། སྟོང་ཕྱོགས་ཀྱི་ངོ་བོ་ཉིད་དང་།
ཟུང་འཇུག་གི་ངོ་བོ་ཉིད་དོ། །དེ་རེ་རེ་ལའང་མ་རིག་པའི་སྣང་བ་ལས་ལོག་པའི་ཆོས་ཅན་དང་
།
ཡིད་ཀུན་བརྟགས་དང་བྲལ་བའི་ཆོས་ཉིད་གཉིས་ངོ་བོ་གཅིག་ལ་ལྡོག་པས་ཐ་དད་དུ་ཤེས་པར་བྱ་
བ་ཉིད་དོ། །རྗེ་མཁྱེན་བརྩེས་བུམ་དབང་རང་གི་ལྟ་བའི་སྐབས། སྣང་ཕྱོགས་ལ་ཁ་སེང་
གི་གོ་ཡུལ་དེ་ལྟ་བུ་མ་ཡིན་པར། སྨིན་མཚམས་སུ་སྤྱན་དབུས་མ་མངོན་སུམ་སྣང་བ་ཞེས་གསུངས་
པ་ནི་སྔ་མ་ལ་བརྟེན་པ་ཐོབ་ནས་མངོན་དུ་གྱུར་པའོ། །མ་རིག་པ་སྤྱི་ཞེས་པ་ལྷན་སྐྱེས་དང་
ཀུན་བརྟགས་ཀྱི་མ་རིག་པ་ནི་ལྟ་ཁྲིད་ཀྱི་སེམས་འཚོལ་སྐབས་སེམས་དྭངས་སྙིགས་དབྱེ་དུས་ཕྱེས་
ཟིན། འདིར་ཀུན་རྟོག་གི་མ་རིག་པ་སྤྱན་ཡིད་ཡུལ་དུ་མི་འཆར་བ་དེའོ། །དེའང་སྤྱན་གྱི་
རྣམ་པར་སྣང་བ་ལ་ཆོས་ཅན་གྱི་ཆར་བཞག །དེ་ལས་གཞན་པ་ཀུན་ཏུ་བརྟགས་པའི་རྣམ་རྟོག་
ཐམས་ཅད་རྦད་ཀྱིས་ཆད་ནས་ཆམ་མེར་གནས་པ་ལ་ཆོས་ཉིད་དུ་བཏགས། དེ་གཉིས་ངོ་བོ་
གཅིག་ལ་ལྡོག་ཆས་དབྱེ་བའི་ཚུལ། སྤྱན་དབུ་མ་གསལ་བའི་ཆ་ནས་ཆོས་ཅན་དེ་ཀ་ཡེ་ནས་མ་
གྲུབ་པའི་སྟོང་པ། དེ་ཀའི་མདངས་འགག་མེད་ཀྱི་སྤྱན་དབུ་མར་ཤར་བའི་ངོ་བོ་གཅིག་ལ་ཡོན་
ཏན་ལྡོག་ཆས་དབྱེའོ། །འཇུག་པ་སེལ་བ་རྣམ་རྟོག་གཅིག་གི་མཇུག་ལ་གཅིག་འཇུག་པའི་
འཕྲོ་འགག །སེམས་རྟོག་མེད་ལ་ཕྱམ་མེར་གནས། ཞེས་དང་། ཡང་སྟོང་ཕྱོགས་ལ་
ལྷའི་རྣམ་པའང་མི་གསལ། ཐ་མལ་གྱི་སྣང་བ་འདི་གང་ཡང་མི་འཆར། ནམ་མཁའ་ལྟ་
བུར་གང་དུའང་མ་གྲུབ་པ་ཞིག་གི་ངང་དུ་སེམས་ཆམ་མེར་གནས་པ་ན། སྟོང་པར་གནས་པར་
མ་ཤེས་པའི་མ་རིག་པ་ལས་ལོག་ནས་སྟོང་པ་ཉིད་དུ་སལ་ལེར་གནས་པ་ཆོས་ཅན། ཡིད་དེའི་
ངོ་བོར་རྣམ་རྟོག་གི་འགྱུ་བ་ཐམས་ཅད་དང་བྲལ་བའི་རྗེན་ནེ་བ་ཆོས་ཉིད། དེ་གཉིས་ངོ་བོ་
གཅིག་ལ་ལྡོག་ཆས་དབྱེ། དེ་ལ་ཆགས་པ་གཅོད་པའི་ལམ་ཞེས་བྱ་སྟེ། སྣང་ཕྱོགས་ཀྱི་ཏིང་
ངེ་འཛིན་ལྷའི་རྣམ་པ་ལ་སེམས་ཆགས་པའམ། འཛིན་པ་དང་བཅས་པ་དེས་སེལ། ཞེས་
དང༌། ཟུང་འཇུག་ལ་ལྷ་དང་སྟོང་པ་གཉིས་ཀ་མི་འབྱུང་བའི་འོད་གསལ་གྱི་རྟགས་བཅུ་སོགས་
འཁོར་འདས་ཀྱི་སྣང་བ་བཤད་ཀྱིས་མི་ལང་བར་འཆར། འོད་གསལ་གྱི་རྟགས་བཅུ་འཆར་

བའི་མ་རིག་པ་ལས་ལོག་ནས་རྟགས་བཅུ་འཆར་བ་ཆོས་ཅན། ཡིད་དེའི་ངོ་བོར་ཕྲ་རགས་ཀྱི་
རྟོག་པ་ཐམས་ཅད་རྒྱུན་ཆད་པ་ཆོས་ཉིད། ངོ་བོ་གཅིག་ལ་ལྡོག་ཆས་དབྱེ་ཚུལ་གསུངས་པ།
རྟོག་པ་ཕྲ་རགས་ཐམས་ཅད་ཆད་པ་ནི་མཚན་རྟོག་ཉེ་བར་ཞི་བ་ཡིན་པར་མངོན་ཞིང་། དེ་
བས་ན་གོང་དུ་དངོས་གཞིའི་གཏན་ཚིགས་སུ་རང་བཞིན་འོད་གསལ་རང་རིག་ཡེ་ཤེས་སྐད་ཅིག་
མ་རྟོག་མེད་མཚན་རྟོག་ལས་འདས་པ་དེ་ལམ་དུས་ཀྱི་ཀྱེ་རྡོ་རྗེར་བསྒྲུབས་ཟིན་པས། སྤྱན་
ཡང་དེའི་སྤྱན་ལས་གཞན་དུ་མེད་པས་མ་རིག་པའི་ནང་ཚན་གྱི་ངོ་སྐལ་ཀུན་རྟོག་སྦྱོང་བྱེད་ཀྱི་ལྷའི་
རྣམ་པ་གསལ་སྐབས་ཡིན་པས་དེ་ལ་སྦྱར། མདངས་འགག་མེད་ཅེས་པའི་ཚིག་གིས་བདེན་
པས་སྟོང་པའི་རང་བཞིན་འོད་གསལ་དུ་གྲུབ། སྟོང་ཕྱོགས་ལ་ནམ་མཁའ་ལྟ་བུ་བཞེས་པའང་།
ནམ་མཁའ་ལྟ་བུའི་ཞེས་སྤྲོས་བྲལ་ལ་ངོས་འཛིན་པ་རྗེ་བཙུན་རིན་པོ་ཆེས་དགའ་སྟོན་སྤྲིང་ཡིག་
ལས་གསུངས་པ་དང་། ཟུང་འཇུག་སྐབས་གོང་དུ་འོད་གསལ་རྟགས་སོགས་འཆར་བའི་ངང་
དུ་སེམས་ཟིན་ནས་རྟོག་མེད་དུ་གནས་གསུངས་པའང་མཚན་རྟོག་ཉེ་བར་ཞི་བ་ལ་འཇུག་ཅིང་།
ལམ་གསུམ་ལས་བྱང་ཆུབ་ཆེན་པོའི་ལམ་དུ་མངོན་ཞིང་། དེས་ན་བཤད་ལུགས་ཙམ་ལས་རང་
བཞིན་འོད་གསལ་ལ་ལྡོག་ཆས་ཕྱེས་པ་ཉིད་དུ་གྲུབ་བོ། །དེ་ལྟར་ཞི་ལྷག་གི་ཏིང་ངེ་འཛིན་ལ་
བརྟེན་ནས་ཉམས་སྣང་ཕྱི་ལ་དབང་པོའི་མངོན་སུམ་དུ་མཐོང་བའམ། འཆར་བའི་འོད་གསལ་
གྱི་རྟགས་ལྔ་ནི་དུ་བ་ལྟ་བུ་དང་། སྨིག་རྒྱུ་ལྟ་བུ་དང་། སྲིན་བུ་མེ་ཁྱེར་ལྟ་བུ་དང་། མར་
མེ་འབར་བ་ལྟ་བུ་དང་། ནམ་མཁའ་སྤྲིན་མེད་ལྟ་བུའོ། །རྟགས་ཀྱི་རྟགས་ལྔ་ནི་མུན་ནག་
ལྟ་བུ་དང་། འཇའ་ཚོན་ལྟ་བུ་དང༌། གློག་ལྟ་བུ་དང་། ཟླ་བའི་འོད་ཟེར་ལྟ་བུ་དང་།
ཉི་མའི་འོད་ཟེར་ལྟ་བུའོ། །མཉམ་གཞག་དང་རྗེས་ཐོབ་ཏུ་སྐྱེ་ཚུལ་ལ། ཐུན་མོང་ཙམ་དུ་ནི་
སྣང་བའི་དངོས་པོ་གང་རུང་དང༌། ཡུལ་སྣང་ཐམས་ཅད་སྟོང་པར་མཐོང་བ། ཡུལ་སྣ་ཚོགས་སྣང་
བཞིན་དུ་བདེན་ཞེན་མེད་པའི་རྟོག་མེད་དུ་གནས་ན་དེའི་ངང་མ་ཤོར་བར་བྱས་ཤིང་། འབད་
རྩོལ་གྱི་སྒོ་ནས་རིག་པ་རྩེ་གཅིག་གཏད་དེ་རྒྱུན་བསྐྱང་ཞེས་དང་། མ་སྐྱེས་པ་སྐྱེད་པའི་ཐབས་
སམྦུ་ཊ་དང་རྩ་རྒྱུད་ཀྱི་ལུང་དྲངས་ནས། དེ་འགྲེལ་ལུགས་མེ་ཏོག་སོགས་དངོས་པོ་ལ་བལྟ་བ་
དང༌། ཉི་མ་དང་སེར་བུས་མི་གནོད་པའི་ནམ་མཁའ་སྟོང་པ་ལ་བལྟ་བ། ཆུ་ཟླ་ལ་བལྟ་བ་
གསུམ་ལམ་ཙམ་བཤད། རྗེ་མཁྱེན་བརྩེས་རྗེས་ཐོབ་ཏུ་འཆར་ཚུལ། སྣང་ཕྱོགས་ལ་མིག་

སྔར་མིའམ། རི་ལྟ་བུའི་དངོས་པོ་མཐོང་ན་དེའི་སྟེང་དུ་ཆད་དེར་ལུས་ནས། རྣམ་རྟོག་གཞན་
གྱི་འགྱུ་བ་མི་འབྱུང་བ་ནི་མིག་སྔར་མ་མཐོང་བའི་མ་རིག་པ་ལས་ལོག་ནས། མིག་སྔར་སྣང་
བ་ནི་ཆོས་ཅན་སོགས་མཚན་ཉིད་གོང་བཞིན་དབྱེ་གསུངས་པ་ནི་དངོས་པོའི་ཡུལ་སྣང་མ་འགགས་
ལ། མཐར་མཚན་འཛིན་པ་ཆད་དེར་ལས་པ་དེ་ལ་ལྡོག་ཆས་དབྱེ་བར་བསྟན། བོགས་འབྱིན་སྣང་
སྟོང་གཉིས་སྒྲོ་སྐུར་གྱིས་བསྡུས་པའི་སྐྱོན་ཅན་ཡིན་ཡང་། རིམ་གྱིས་སྐྱོན་མེད་དུ་འགྱུར་ལ། དེ་
དག་གང་དུའང་སེམས་གནས་ཀྱང་བུན་ནེར་མི་འཇོག་པར་རིག་པ་ཧུར་ཕྱུང་། ངར་བསྐྱེད། བཟོ་
མེད་དུ་བསྐྱངས་པས་ཟུང་དུ་ཆུད་པར་འགྱུར་གསུངས་པས། བུན་ནེ་ཞེས་པ་སེམས་སྙིགས་མ་
གསལ་སྟོང་ཟུང་འཇུག་ཙམ་པོ་བ་ཙམ་དུ་མི་འཇོག་པར། ཉམས་མྱོང་དེ་དག་སེམས་ཀྱི་དྭངས་མ་
རྟོག་མེད་རང་བཞིན་འོད་གསལ་བདེན་པས་སྟོང་པ་ཟུང་དུ་འཇུག་པའི་ངང་དུ་ཐིམ་པས། རང་
རིག་ཡེ་ཤེས་སྐད་ཅིག་མ་རྟོག་མེད་ཀྱི་སྟེང་དུ་བརྡར་ཤ་ཆོད་པ་དཔེའི་ཡེ་ཤེས་བཏགས་པ་བ་དང་།
དེ་ནས་རིམ་གྱིས་ཉམས་ཀྱི་སྐྱོན་ཡོན་ཕྱེད་ནས། རིམ་གྱིས་གོམས་པས་ཟུང་འཇུག་སྐྱོན་མེད་
དཔེའི་ཡེ་ཤེས་སུ་གྱུར། དེས་མཚོན་བྱ་དོན་གྱི་ཡེ་ཤེས་འདྲེན་ནུས་ཏེ། རྣམ་པ་ཀུན་གྱི་
མཆོག་དང་ལྡན་པའི་ཕྱག་རྒྱ་ཆེན་པོ་ངོ་འཕྲོད་པར་བསྟན་ཏོ། གོང་གི་ལྟ་ཁྲིད་དུའང་། ཧྲིལ་
དྲིལ་ན་རྡོ་རྗེ་ཐེག་པའི་ཉམས་ལེན་ཐམས་ཅད་མཚོན་བྱེད་དཔེའི་ཡེ་ཤེས་སུ་ཤར་བ་ཞིག་དགོས་
གསུངས། ཀླུ་སྒྲུབ་རྗེས་འདིར་ཉམས་མྱོང་གི་ཏིང་ངེ་འཛིན་ལ་ལྟ་བར་གཞག་པ་ངོ་བོ་ཉིད་གསུམ་
ལས། རྗེ་བཙུན་རིན་པོ་ཆེས། ཉམས་མྱོང་སྐྱེས་ནས་ལྟ་བ་དག་དང་བསྲེ། །ཞེས་གསུངས་
པ་དང་། དེ་བཞིན་དུ་ཇོ་ལྕགས་མ་ལས། ནང་ནས་སྐྱེས་པའི་ལྟ་བ་ངོ་བོ་ཉིད་བསྐྱང་སྟེ་ཞེས་
གསུངས་པ་ལྟར། ཆོས་ཅན་དང་ཆོས་ཉིད་དེ་ནི་གནས་ལུགས་རང་བཞིན་གྱིས་འོད་གསལ་བ་
དེ་ལ་ལྡོག་ཆས་དབྱེ་བ་ཙམ་ཡིན་ཞེས་གསུངས་པ་དང་། རྗེ་མཁྱེན་བརྩེས་ཐོག་མར་ང་རྒྱལ་གྱི་
སྐབས་ནས་རིག་པ་སྐད་ཅིག་མ་ཀྱེ་རྡོ་རྗེར་ཞལ་གྱིས་བཞེས་ཟིན་པ། དེས་ན་ལྷར་སྣང་དེའི་
སྤྱན་སོགས་དེ་ཀ་ལས་མ་འདས་གསུངས་པས་ན་གནས་ལུགས་ལ་གསལ་སྟོང་གི་ལྡོག་ཆས་དབྱེ་
བ་དོན་གཅིག་གོ །ཀླུ་སྒྲུབ་རྗེས་ལྟ་བ་ཕྱག་ཆེན་དུ་ངོ་སྤྲད། སྤྱོད་པས་བོགས་དབྱུང་གསུངས་པ།
གནས་ལུགས་འོད་གསལ་ལྡོག་ཆས་ཕྱེས་པ་དེ་ལ་མཉམ་པར་བཞག་པའི་ལྟ་བ་དེ་ནི་ཆོས་ཉིད་ལ་
གསལ་སྣང་ཐོབ་པའི་དཔེའི་ཡེ་ཤེས་ཡིན་པའི་གནད་ཀྱིས་རྒྱུན་བསྐྱངས་པས་མཚོན་བྱ་དོན་གྱི་ཡེ་

ཤེས་མྱུར་བ་ཉིད་དུ་སྐྱེ་བར་འགྱུར་རོ། །ལྟ་བ་ངོ་བོ་ཉིད་གསུམ་མ་སྐྱེས་པ་སྐྱེད་པའམ། སྐྱེས་
པ་བོགས་འབྱིན་པའམ། སྐྱོན་ཅན་སྐྱོན་མེད་དུ་བསྒྱུར་བ་སོགས་ཐམས་ཅད་ལ་ལྟ་བ་དང་བསྲེ་
བ་འདི་གནད་ཡིན་གསུངས་ནས། རྗེ་བཙུན་རིན་པོ་ཆེས་ལྟ་བའི་རྩ་འགྲེལ་དུ། རྟོགས་པ་
དཔེ་ཡི་ཡེ་ཤེས་ངོ་སྤྲོད་བྱ། །ཞེས་དང་། དེའི་མཇུག་ཏུ། རིམ་པ་གཉིས་མདོར་བསྡུས་
ཏེ་ཞིབ་ཏུ་བསྟན་པའོ། །ཞེས་གསུངས་པ་ལྟར། བསྐྱེད་རིམ་ལའང་གསལ་བྱེད་དུ་སྦྱར་དགོས་
ཞེས་དྲངས་ནས། དབང་དང་རིམ་གཉིས་ལས་བྱུང་ཞིང་གནས་ལུགས་རྟོག་མེད་རང་བཞིན་
འོད་གསལ་ལ་གསལ་སྣང་རྙེད་པའི་ཟུང་འཇུག་གི་ཉམས་མྱོང་དེ་ལ་ཕྱག་རྒྱ་ཆེན་པོ་དཔེའི་ཡེ་ཤེས་
ཡིན་ནོ་ཞེས་ངོ་སྤྲད་པར་བྱས་ཏེ། དེའི་རྒྱུན་བསྐྱངས་པ་ལས་གནས་ལུགས་མངོན་སུམ་མཐོང་
བའི་མཚོན་བྱ་དོན་གྱི་ཡེ་ཤེས་འདྲེན་ནུས་སོ་ཞེས། འཇམ་མགོན་ས་སྐྱ་པཎྜི་ཏས་ཕྱག་ཆེན་
མིག་ཐུར་དང་། རྗེ་བཙུན་རིན་པོ་ཆེས་པྲ་སྟོན་ཞུས་ལན་ལས། ཁ་ཅིག་ཕྱི་རྒྱ་ཆེན་པོ་ཐོག་བབ་
ཅེས། །ཐོག་མར་སྟོན་བྱེད་རྨོངས་པ་འགའ་སྨྲ་མོད། །དེ་ནི་དེ་མིན་ལྟ་བ་བསམ་གཏན་དེ། །
སྒོམ་པའི་དུག་དབྱུང་ཕྱག་རྒྱ་ཆེན་པོ་ཡིན། །ཞེས་སོགས་ཀྱི་ལུང་དྲངས་པར་མཛད། བོགས་
དབྱུང་བ་ནི། བསྐྱེད་རིམ་བསྒོམས་པས་ལྟ་བ་རང་བྱུང་གི་ཡེ་ཤེས་བཞི་སོགས་འཆར་ཏེ། ལམ་
འཇུག་ལྡོག་ཅེས་བྱ་བ་ཡིན་ཞེས་པ་དང་། དཔལ་ས་སྐྱ་པ་ཆེན་པོའི་ཁྲིད་ཡིག་ཚིགས་བཅད་མར།
དྲོད་ཐོབ་ནས་ནི་སྤྱོད་པ་བསྟེན་བྱས་ཏེ། །ས་རྣམས་བསྒྲུབས་ནས་ཉེ་རྒྱུས་མཚམས་སྦྱར་ནས། །
ཞེས་སོགས་ལུང་དྲངས། ཉམས་སྐྱོན་ཅན་རྣམ་རྟོག་རང་བྱུང་སོགས་ཤར་ན། ཉོན་མོངས་
དང་ཡེ་ཤེས་སོ་སོར་ཕྱེ་ནས་སྐྱོན་འདོན་ཚུལ། འཇམ་མགོན་ས་སྐྱ་པཎྜི་ཏས་རབ་དབྱེ་ལས།
གཏུམ་མོ་སྒོམ་པ་ཕལ་ཆེར་ཡང་། །ནང་གི་རྟེན་འབྲེལ་མི་ཤེས་པར། །དྲོད་ཙམ་ལ་ནི་དམིགས་
པར་གོ །ཡེ་ཤེས་ཅུང་ཟད་སྐྱེས་ན་ཡང་། །དེ་དག་ཉོན་མོངས་རྣམ་རྟོག་དང་། །འབྱེད་
པའི་ཐབས་ལ་མི་མཁས་པས། །རྫོགས་པའི་སངས་རྒྱས་ལམ་མི་འགྱུར། །ཞེས་ལུང་དྲངས།
དེ་བསྒོམ་ཚུལ་ཡང་འདི་ལྟར་བྱ་སྟེ། རྐྱེན་གང་ལའང་མ་ལྟོས་པའི་ཞེ་སྡང་རང་བྱུང་གི་ཏིང་ངེ་
འཛིན་སྐྱེས་པ་ན། ཞེ་སྡང་རང་བྱུང་དེས་ཏིང་ངེ་འཛིན་རྟོག་པ་ཡིན་པས། ཏིང་ངེ་འཛིན་དེ་ལ་
འཁོར་འདས་དབྱེར་མེད་ཀྱི་ལྟ་བའི་རྒྱས་བཏབ་སྟེ་མ་བཅོས་ལྷུག་པར་བསྐྱང་བར་བྱ་སྟེ། དེ་
དག་དྭངས་སྙིགས་ཕྱེད་པར་འགྱུར་བས་སོ། །དེ་ལྟར་ལྟ་བའི་རྒྱས་ཐེབས་པའི་ཚེ་ཞེ་སྡང་རང་

བྱུང་སེམས་ཀྱི་རང་བཞིན་རྟོག་མེད་འོད་གསལ་རྗེན་པར་མཐོང་བ་ནི་མ་རིག་པའི་སྣང་བ་ལས་
ལོག་པའི་ཆོས་ཅན་ཞེས་བྱ་ལ། རང་བཞིན་འོད་གསལ་ཁོ་རྙོག་པར་བྱེད་པའི་རྣམ་རྟོག་རྒྱུན་
ཆགས་དྭངས་པའི་ཆ་དེ་ལ་ཡིད་ཀུན་བརྟགས་དང་བྲལ་བའི་ཆོས་ཉིད་ཅེས་བྱ་བ་ཡིན་ནོ། །དེ་
ལྟར་ཉམས་སྐྱོན་མེད་མཚོན་བྱེད་དཔེའི་ཕྱག་ཆེན་དུ་ངོ་འཕྲོད་ནས། དང་པོར་རང་གི་ཁྱིམ་དུ་
བསྒོམ། །ཞེས་པ་ལྟར། འཇུག་རིམ་སོགས་ཀྱི་སྒོ་ནས་ལྟ་བ་དེའི་རྒྱུན་བསྐྱང་བར་བྱའོ། །ཞེས་
པ་འདི་གོང་གི་རྗེ་མཁྱེན་བརྩེའི་གསུང་གི་ཉམས་མྱོང་གང་སྐྱེས་ཀྱང་བུན་ནེར་མི་འཇོག་པར་རིག་
པ་ཧུར་ཕྱུང་། ངར་བསྐྱེད་གསུངས་པའི་དོན་འགྲེལ་པ་གཉིས་གནད་གཅིག་གོ །ངོ་བོ་ཉིད་
གསུམ་གྱི་ཉམས་སྐྱེ་ལུགས་ལ། རྣལ་འབྱོར་པའི་གྲངས་སུ་འདྲེན་ཚུལ་འདི་ལ་རྗེ་མཁྱེན་བརྩེས།
ཉམས་གང་སྐྱེས་ཀྱང་ཉོན་མོངས་པ་ལ་ཞེས་པའི་སེམས་ཅན་གྱི་ཁྱུ་ནས་བུད། རྣལ་འབྱོར་པའི་
ཏིང་ངེ་འཛིན་ཉམས་ཀྱི་སྣང་བའི་ཁོངས་སུ་ཆུད་གསུངས་པ། ཚོགས་ལམ་པ་ལ་རྣལ་འབྱོར་པའི་
མིང་བཏགས་པ་ནི་ཚོགས་ལམ་འབྱོངས་བར་དུ་སོགས་ཀྱི་རྟགས་རྣམས་ཤར་བ་ལ་དགོངས། ཀླུ་
སྒྲུབ་རྗེས་ཚོགས་སྦྱོར་གཉིས་འབྲེལ་བའི་བར་ཚོགས་ལམ་རང་རྐྱང་ཞེས་ཕར་བཅད་ནས་གསུངས་
པ་ནི་དཔེ་དང་དོན་གྱི་ཡེ་ཤེས་ངོ་སྤྲོད་པ་ལ་དགོངས་ཏེ་གསུངས་སོ། །ཡང་རྗེ་མཁྱེན་བརྩེས་
དམིགས་པ། སྒྲུབ་པ། འབྲས་བུ་མཐར་ཕྱིན་གསུམ་གོང་དུ་གསུངས་ཤིང་། ཀུན་འདར་གསང་
སྤྱོད། ཚོགས་སྤྱོད། མངོན་སྤྱོད་དམ། ཕྱོགས་ལས་རྣམ་པར་རྒྱལ་བའི་སྤྱོད་པ་གསུམ་
རྗེས་སུ་གསུངས། ཀླུ་སྒྲུབ་རྗེས་དམིགས་པ། སྒྲུབ་པ། འབྲས་བུ་མཐར་ཕྱིན་གསུམ་
དང༌། ཀུན་འདར་གསང་སྤྱོད། མངོན་སྤྱོད། ཕྱོགས་ལས་རྣམ་པར་རྒྱལ་བའི་སྤྱོད་པ་
སོ་སོའི་ཐད་སོར་སྦྱར་ནས་གསུངས་པ་དོན་གཅིག་གོ །བསྐྱེད་རིམ་བསྒོམས་པའི་འབྲས་བུ་
རྟགས་ཚད་དང་ལམ་བགྲོད་ཚུལ་གོ་བདེར་ཅུང་ཟད་བརྗོད་ན། གོང་དུ་བཤད་པ་ལྟར་བསྐྱེད་རིམ་
ཆུ་བོའི་རྒྱུན་གྱི་རྣལ་འབྱོར་ལ་བརྩོན་པས་ནམ་ཞིག་གི་ཚེ་བསྐྱེད་རིམ་བསྒོམ་པའམ། མཉམ་
གཞག་རྗེས་སྤྱོད་གང་གི་སྐབས་སུའང་རུང་སྟེ། ཤེས་ཉམས་ལ་དུ་བ་ལྟ་བུ། སྨིག་རྒྱུ་ལྟ་བུ།
སྲིན་བུ་མེ་ཁྱེར་ལྟ་བུར་འོད་ཅིག་ཙིག་པ་དང་། མར་མེ་ལྟ་བུར་འོད་ལམ་ལམ་པ་དང་། ནམ་
མཁའ་སྤྲིན་མེད་པ་ལྟ་བུའི་རྟགས་ལྔ་པོ་མཐོང་བར་འགྱུར་བ་ནི་གདམས་ངག་གི་གནད་ཀྱིས་ཟིན་
པ་ལས་བྱུང་བས་ངེས་ཤེས་བསྐྱེད། གདམས་ངག་མེད་པས་ཇི་ཙམ་བསྒོམས་ཀྱང་རྟགས་དེ་

དག་མཐོང་བར་མི་འགྱུར་རོ། །དེ་ལྟར་བརྩོན་འགྲུས་བསྐྱེད་ནས་བར་མ་ཆད་པར་བསྒོམས་
པས་རྟགས་ལྔ་མཐོང་ཞིང་བརྟན་པོར་གྱུར་ན་ལས་དང་པོ་པའི་གང་ཟག་ཚོགས་ཀྱི་ལམ་མཐར་
ཕྱིན་པའོ། །ཚོགས་ལམ་འབྱོངས་པ་ནས་གང་ཟག་གཉིས་པར་ན་འཕོས་པ་ཡིན་ཏེ། འདི་སྐབས་
ཀྱི་བསྐྱེད་ཆོག་ཕྲི་ནས་ཉམས་ལེན་གོམས་པའི་སྟོབས་ཀྱིས་སེམས་ཆེས་ཆེར་བརྟན་ཞིང་། རླུང་
སེམས་ཀྱི་འཕྲོ་འདུ་འཕེལ་བའི་སྟོབས་ཀྱིས་བསོད་ནམས་ཀྱི་ཚོགས་ཀྱི་སྐབས་སུ་ལུས་ལ་བདེ་བ་
འབར། ། ཡེ་ཤེས་ཀྱི་དུས་སུ་སེམས་ལ་བདེ་སྟོང་ཤས་ཆེར་སྐྱེ། བསྐྱེད་རྫོགས་ཀྱི་དངོས་གཞིའི་
དུས་སུ་ལུས་སེམས་བདེ་སྟོང་ཟུང་དུ་ཆུད། སྐབས་སྐབས་སུ་ལྷའི་སྣང་བ་སྟོང་ཞིང་འགྲོ། རྨི་
ལམ་མངོན་ཤེས་དང་འདྲ་བར་འབྱུང་བ་ཡིན་ཏེ། བདེ་བ་ཅུང་ཟད་ཙམ་ཐོབ་པའི་ཡེ་ཤེས་ལ་
ཅུང་ཟད་དབང་བ་ཞེས་སྦྱོར་ལམ་དྲོད་ཀྱི་ཐད་སོར་སླེབས་པ་ཡིན་ནོ། །དེ་ལས་གོང་དུ་སོན་པ་
ན་གང་ཟག་གསུམ་པར་ན་འཕོས་པ་ཡིན་ཏེ། འདི་སྐབས་ཀྱི་ཉམས་ལེན་ཀྱང་བསྐྱེད་ཆོག་ལ་
སྔར་ལས་ཆ་ཕྲི་ནས་གོམས་པ་ན་ལྷའི་སྣང་བའང་རྫོགས་རིམ་ཤས་ཆེ། སྐབས་སྐབས་སུ་ལྷའི་
རྣམ་པ་མི་གསལ། དགྱེས་པ་རྡོ་རྗེར་བསྒོམས་ཀྱང་འཁོར་ལོ་བདེ་མཆོག་ལ་སོགས་པར་སྣང་
བ་དུ་མར་འགྱུར་ཞིང་མཐོང་བ་འབྱུང་། རིགས་དྲུག་གི་གྲོང་ཁྱེར་ལ་སོགས་པ་འཁྲུལ་སྣང་སྣ་
ཚོགས་ཀྱང་མཐོང་། དཀྱིལ་འཁོར་གྱི་འཁོར་ལོ་དུ་བ་ལ་སོགས་པར་བན་བུན་དུ་ཡལ་ཞིང་
འགྲོ་བ་སྟེ། བདེ་བ་ཐོབ་པའམ། ཡེ་ཤེས་ལ་དབང་བ་ཞེས་སྦྱོར་ལམ་རྩེ་མོའི་ཐད་ཀར་ཕྱིན་པ་
ཡིན་ནོ། །དེ་ལས་ཀྱང་གོང་དུ་སོན་པ་ན་གང་ཟག་བཞི་པར་ན་འཕོས་པ་ཡིན་ཏེ། དེས་
བསྒོམ་པར་བྱ་བའི་བསྐྱེད་ཆོག་ཆ་ཕྲི་ནས་བསྒོམས་པའི་སྟོབས་ཀྱིས་འཁོར་བ་རིགས་དྲུག་ཀྱང་
རང་གི་ཉམས་ཀྱི་སྣང་བ་ལ་མཐོང་དུ་རུང་། མྱ་ངན་ལས་འདས་པ་སྤྲུལ་སྐུའི་ཞིང་ཁམས་ཀྱང་
མཐོང་དུ་རུང་། དེ་ཙ་ན་མཉམ་རྗེས་མེད། ལུས་སེམས་ལ་བདེ་སྟོང་བརྟན་པ་ཟུང་དུ་ཆུད།
དེ་ཙ་ན་མཁའ་འགྲོ་མའི་བར་ཆད་ཀྱི་རྩོལ་བ་སྣང་སྟེ། ནམ་མཁའ་ཐམས་ཅད་མཁའ་འགྲོ་
མས་གང་ནས་དངོས་གྲུབ་སྦྱིན་ཞེས་ཟེར་བ་དང་། མཚོན་ཆའི་ཆར་འབེབས་པ་དང་། མེས་བསྲེག་
ཏུ་འོང་བ་དང་། རྒྱ་མཚོར་བསྒྱུར་དུ་འོང་བ་ལ་སོགས་པ་བྱུང་ན་བརྡ་བསྟན་ཏེ་བཟློག །བརྡ་ཤེས་
ཤིང་རང་གཟུགས་སྟོན་པའི་ཌཱ་ཀི་ནཱི་བྱུང་ན་དེ་དང་སྙོམས་པར་ཞུགས་པས་སྐད་ཅིག་ལ་བདེན་པ་
མཐོང་བར་འགྱུར་རོ། །སྙོམས་འཇུག་མ་བྱས་ཀྱང་སྤྲུལ་སྐུ་ལས་དབང་ལེན་ཏེ་སྦྱོར་ལམ་བཟོད་

པའི་ཐད་ཀར་སླེབས་པ་ཡིན་ནོ། །དེ་ལས་ཀྱང་གོང་དུ་སོན་པའི་གང་ཟག་གིས་དམ་ཚིག་གི་
འཁོར་ལོ་སྐད་ཅིག་གིས་བསྐྱེད་པ་ལས་བསྐྱེད་ཆོག་གཞན་རྣམས་མི་སྒོམ་པ་ནི་མ་ཡིན་ཀྱང་
།
རང་གི་ངང་གིས་ཆོ་ག་མི་དམིགས་པར་འགྱུར་བ་ཡིན། ལམ་བསྐྱེད་རྫོགས་གཉིས་ལས་ཀྱང་
བསྐྱེད་པའི་རིམ་པའི་ཆ་དོར་བ་ཞེས་བྱ་བར་བསྒོམ་དུ་མེད་པར་འགྲོ་བ་ཡིན། དམ་ཚིག་ཉི་ཤུ་
རྩ་གཉིས་ལས་ཀྱང་གྲོལ་ཏེ། དེ་རྣམས་ནི་བདེ་བ་ཆེར་ཐོབ་པའམ། ཡེ་ཤེས་ལ་ཆེར་དབང་
བ་ཞེས་སྦྱོར་ལམ་ཆོས་མཆོག་མཐར་ཕྱིན་པ་ཡིན་ནོ། །དེ་ནས་མཐོང་སྒོམ་སོགས་ཀྱི་ལམ་བགྲོད་
པའི་ཚུལ་ནི། སྦྱོར་ལམ་བཞི་པོ་མཐར་ཕྱིན་པས་དེའི་སྐད་ཅིག་ལ་ལུས་ཀྱི་དཀྱིལ་འཁོར་རྩ་
སོགས་མངོན་དུ་གྱུར་ཏེ། རྩ་རྣམས་ཉིད་ལས་ལྷར་མཐོང་བའི་ཕྱིར་ཕྱི་རོལ་དུ་ལྷའི་དཀྱིལ་
འཁོར་སྒོམ་མི་དགོས་ཏེ་ལུས་ཉིད་ལྷར་འཆར། ལུས་ཀྱི་དཀྱིལ་འཁོར་ལ་ཡང་ནས་ཡང་དུ་
བརྟགས་ཤིང་བསྒོམས་པས་སྔོན་བླ་མས་བསྟན་པའི་དོན་ལུས་ཀྱི་དཀྱིལ་འཁོར་མངོན་དུ་གྱུར།
དངོས་གྲུབ་ཐོབ་ཅེས་མིང་ཐོབ། དེ་ཙམ་ན་བདེན་པ་མཐོང་བ་ཞེས་བྱ་སྟེ། འཇིག་རྟེན་
ལས་འདས་པའི་ཟག་པ་མེད་པའི་ཡེ་ཤེས་ཀྱི་དོན་རྟོགས། མཐོང་བའི་ལམ་གྱི་ཐད་སོའོ། །
དེ་རྟོགས་ནས་སྒོམ་ལམ་གྱི་མགོ་རྩོམ་པ་ཡིན་ཏེ། དེའང་དེ་ལས་འདས་པའི་གང་ཟག་གིས་བྷ་
གའི་དཀྱིལ་འཁོར་མངོན་དུ་གྱུར་ཏེ། ཨཱ་ལི་ཀཱ་ལི་ལ་སོགས་པའི་རྩ་ཡི་གེ་ཐམས་ཅད་མངོན་དུ་
མཐོང་ངོ༌། །ཕྱོགས་བཅུའི་དེ་བཞིན་གཤེགས་པ། མཁའ་འགྲོ་དང་། རིགས་ལྔ་ལ་སོགས་
པ་རྣམས་བདག་གི་སྙིང་གའི་ཧཱུཾ་ཨོ་ལ་སོགས་པ་དང་ཐ་མི་དད་དུ་མཐོང་། ཏིང་ངེ་འཛིན་བརྟན་
པར་བྱ་བའི་ཕྱིར་བྷ་གའི་དཀྱིལ་འཁོར་ལ་ཡང་ནས་ཡང་དུ་བརྟགས་ཤིང་བསྒོམ་མོ། །དེ་ལས་
འདས་པའི་གང་ཟག་གིས་བྱང་ཆུབ་སེམས་ཀྱི་དཀྱིལ་འཁོར་མངོན་དུ་གྱུར་ཏེ། བདུད་རྩི་ལྔ་དང་
རླུང་ལྔ་སྟེ་ཁམས་བཅུ་འདུས་པས་གང་འདོད་པའི་རྩ་དང་རྩ་ཡིག་རྣམས་སུ་དབབ་པ་དང་བཟློག་
པ་ལ་དབང་ཐོབ། རང་གི་ཁམས་བཅུ་དང་ཕྱོགས་བཅུའི་སངས་རྒྱས་ཐ་མི་དད་མངོན་དུ་གྱུར།
ཐིག་ལེ་གཅིག་ལ་དེ་བཞིན་གཤེགས་པ་དུ་མ་ཉིད་དང་རོ་གཅིག་པར་མི་འགལ། གང་ཟག་
དེས་བྱང་ཆུབ་སེམས་ཀྱི་དཀྱིལ་འཁོར་ལ་ཡང་ནས་ཡང་དུ་བརྟགས་ཤིང་བསྒོམ་མོ། །བྷ་ག་
དང་བྱང་ཆུབ་སེམས་ཀྱི་དཀྱིལ་འཁོར་གཉིས་ནི་སྒོམ་ལམ་གྱི་ཐད་སོ་དང་སྦྱར་རོ། །དེ་ལས་
འདས་པའི་གང་ཟག་གིས་དཀྱིལ་འཁོར་སུམ་ཆར་ལ་དབང་ཐོབ་པའི་ཕྱིར་སྤྱོད་པའི་མཐར་སླེབས་

པ་ཡིན་པས། ཕྱག་རྒྱ་བསྟེན་ཏེ་སེམས་ཉམས་དང་སྦྱར་ལ། བྲམ་ཟེ་མོ་ལ་སོགས་པ་
རིགས་ལྔ་ལ་མཉམ་པར་ལོངས་སྤྱད་པའམ། སྤྱན་མ་ལ་སོགས་པ་ཕྱག་རྒྱ་བཞི་ལ་ལོངས་སྤྱད་
པའམ། རྣལ་འབྱོར་གྱི་དབང་ཕྱུག་ཆེན་པོ་བིརླུ་པ་བཞིན་དུ་པདྨ་ཅན་ལ་བརྟེན་ནས་མཚན་
གཅིག་གིས་གྲོལ་བར་བཞེད་དོ། །མཐར་ཕྱིན་གྱི་ལམ་གྱི་ཐད་སོའོ།། །།༑ གལ་ཏེ་ཚེ་
གཅིག་ལ་གྲོལ་བའི་རྒྱུ་རྐྱེན་མ་ཚང་བ་རྣམས་ཀྱིས་འདའ་ཁ་མ་ཉམས་སུ་ལེན་དགོས་པས། དེ་
ནི་རྩ་རྒྱུད་ལས། བདེ་བ་གང་གིས་འཆི་བ་འདིར། །ཞེས་པས་གསུམ་པའི་འདའ་ཁ་མ་དངོས་
སུ་བསྟན་ལ། གཞན་གསུམ་ཤུགས་ཀྱིས་བསྟན། བཤད་པའི་རྒྱུད་ལས་ཀྱང་། བུམ་པ་
དང་པོར་བརྩམས་ནས་ནི། །སྒོ་རྣམས་ཐམས་ཅད་རེངས་པར་བྱ། །ཞེས་སོགས་ཀྱིས་བསྟན།
དེ་ལ་གསུམ། འཆི་ལྟས་བརྟག་པ་དང་། ཐིམ་རིམ་བསྟན་པ། འདའ་ཁ་མ་དངོས་སོ། །དང་པོ་
ལ་བཞི། ཕྱི་དང་། ནང་དང་
། གསང་བ་དང་། རྒྱས་པའི་འཆི་ལྟས་བརྟག་པའོ། །གཉིས་པ་
ལ་གཉིས། རགས་པ་དང་། ཕྲ་བའི་ཐིམ་རིམ་མོ། །དང་པོ་ལ་གཉིས། དབང་བཞི་
སོ་སོའི་དང་། ཐུན་མོང་གིའོ། །དང་པོ་ལ་བཞི་ཡོད་པའི་བུམ་དབང་གི་འདའ་ཁ་མ་ལ་གསུམ།
སྣང་བ་བསྒྱུར་བའི། འོད་ཀྱི་གོང་བུས་འཕོ་བའི། སྒྲས་འཕོ་བའི་འདའ་ཁ་མའོ། །དེ་རེ་
རེ་ལའང་གསུམ་གསུམ་སྟེ་སྦྱང་བ། གོམས་པ། ལས་ལ་སྦྱར་བའོ། །འདིར་རགས་
པའི་ཐིམ་རིམ་སྐབས་བུམ་དབང་གི་འདའ་ཁ་མའི་དུས་ཡིན་ལ། ཕྲ་བའི་སྣང་མཆེད་ཐོབ་གསུམ་
སྐབས་དབང་གོང་མ་གསུམ་གྱི་འདའ་ཁ་མའི་དུས་ཡིན་ནོ། །དབང་གོང་མ་གསུམ་ལ་ཐུན་མོང་
དང་། ཐུན་མོང་མ་ཡིན་པ་གཉིས་རེ་དང་། དེ་རེ་རེ་ལའང་སྦྱང་གོམས་ལས་སྦྱོར་གསུམ་
གསུམ་འོག་ཏུ་རེ་རེའི་མཐར་སྦྱོར་ཤེས་པར་བྱའོ། །རྗེ་མཁྱེན་བརྩེས་འདའ་ཁ་མའི་སྐབས་ཕྲ་
བའི་ཐིམ་རིམ་གྱི་ཁམས་དཀར་དམར་གྱི་ཐིམ་ལུགས་དཀར་ཆ་སྔོན་མར་གསུངས་ཀྱང་། གོང་
ས་རྡོ་རྗེ་འཆང་གིས་ཟིན་ཐོ་གནང་བར། གསང་དབང་གི་འཕོ་བ་སྦྱོང་བའི་སྐབས་རྩོལ་བའི་
རླུང་ཕྱིར་བུས་ཏེ་ནང་དུ་རྔུབ་ཚེ་ༀ་ནས་བཟུང་སྟེ་ཧི་ལ་ཐིམ་པ་སྔོན་དུ་གསུངས་པ། གོང་གི་
ཐིམ་རིམ་ལྡེབ་གཅིག་ཏུ་བཤད་པ་ཙམ་ལས། ཉམས་ལེན་ལ་འདི་ལྟར་འོང་རྒྱུས་ཀླུ་སྒྲུབ་རྗེས་
དམར་ལམ་སྔོན་དུ་ཐིམ་པའི་རྒྱུ་མཚན་མང་ཙམ་གསུངས་ཤིང་། སྣང་བ། མཆེད་པ། ཐོབ་
པ་ཉེར་ཐོབ་གསུམ་ལ་དབང་གོང་མ་གསུམ་གྱི་འཕོ་བ་སོ་སོར་སྦྱར་བར་གསུངས་པ། དོན་གྱི་

དགོངས་པ་མཐུན་པར་མངོན་ནོ། །རྗེ་མཁྱེན་བརྩེས་འོད་ཀྱི་གོང་བུས་འཕོ་བའི་སྐབས་ལས་
སྦྱོར་གྱི་ཚེ་བླ་མའི་ཐུགས་ཀར་བསྟིམ་གསུངས་པ་ལས་དམིགས་བསལ་མ་བྱུང་བར། ཀླུ་སྒྲུབ་རྗེས་
སྦྱོང་བའི་སྐབས་དམིགས་པ་གསལ་འདེབས་དུས་ནས། རང་གི་སྤྱི་བོར་སེང་ཁྲི་པད་ཟླའི་གདན་
ལ་ལྷ་དང་བླ་མ་དབྱེར་མེད་བསྒོམ་གསུངས་པ། གོང་ལས་ཞལ་གསལ་དུ་གྱུར་ཅིང་དགོངས་
པ་གཅིག་པར་མངོན། ཡང་ཀླུ་སྒྲུབ་རྗེས་གོང་གི་འཕོ་བའི་ལས་སྦྱོར་ལ་སེང་གེའི་མཆོངས་
སྟབས་ཞེས་གོང་དུ་འཕོ་བའི་གནས་ལ་སོམ་ཉི་མེད་པར་རིག་པའི་རྩལ་སྟོབས་ཀྱིས་ལུས་སེམས་
བུ
ལ་ཏེ་འཕོ་ནུས་པ་དང་། རང་འབྱེད་ཧཱུྃ་གི་སྒྲས་ཚངས་སྒོ་བསལ་ཞེས་ཧཱུྃ་ཉེར་གཅིག་པའི་
སྒྲའམ། འོད་ཀྱིས་ཚངས་སྒོ་ཕྱེ་བ་ཡེ་ཤེས་དྭངས་མའི་སྟོབས་ཀྱིས་སེམས་ཀྱི་བརྟེན་ས་གཟུང་།
ལུས་སྙིགས་མ་ཤུལ་དུ་གཞག །ལུས་སེམས་དྭངས་མ་བླ་མ་ཡི་དམ་གྱི་ཐུགས་ཀར་འཕོ་བ་ལ་
ཁྱད་ཆོས་སུམ་ལྡན་རྩལ་འདོན་བླ་ན་མེད་པའོ། །ཡང་ཀླུ་སྒྲུབ་རྗེས་འོད་ཀྱི་གོང་བུས་འཕོ་བ་
ལ་འཕོ་བ་འོད་ལམ་མར་གྲགས་པ་སྟེ། སྔོན་འགྲོ་སྦྱང་གོམས་བྱེད་པའི་ཚེ་ལུས་ཙོག་པུའམ།
སྐྱིལ་ཀྲུང་གང་བདེ། རང་གི་སྤྱི་བོར་ཁྲུ་གང་ཙམ་གྱི་ནམ་མཁར། བླ་མ་ཡི་དམ་དགེས་
མཛད་ཀྱི་རྣམ་པ་ཅན། འཁོར་ལྷ་མོ་བརྒྱད་ཀྱིས་བསྐོར་བར་གསལ་གདབ། རང་གི་སྙིང་
གར་འོད་ཀྱི་གོང་བུ་མཐེ་བོང་ཙམ་ལས་འོད་ཀྱི་གོང་བུ་རེ་ཆད་དེ་བུ་ག་དགུ་དགག་པ་གོང་བཞིན་
བྱ་བའམ། ཡང་ན་འོག་ནས་འབྱུང་བའི་ཡི་གེས་དགག །རླུང་དང་ཟླ་བ་ཧཱུྃ་གསུམ་སྲས་
དོན་མ་ལས་འོད་ཀྱི་གོང་བུས་འཕོ་བ་ལ་ལྟེ་བ་དང་། སྒྲས་འཕོ་བ་བདེ་འགྲོ་ལ་སྦྱར་བ། གླིང་
དང་སྐྱེ་གནས་ལ་སྦྱར་བ། གྲོང་གཞན་ལ་སྦྱར་བ་དང་བཞི་ལ་སྙིང་གར་བསྒོམ་གསུངས་པ་
འདུག་ཅིང་། བླ་མའི་གསུང་དང་གཞུང་བཤད་འགའ་ཞིག་ལས་ཀྱང་། དམིགས་པ་གོང་
གསལ་ཡིན་ནའང་ལྟེ་བ་ངོས་འཆུན་ཆེ་གསུངས་པས་ལྟེ་བར་བསྒོམ། ཧཱུྃ་གི་འོད་ཀྱིས་ཚངས་
བུག་ནས་བླ་མ་ཧེ་རུ་ཀའི་བར་འོད་ཟེར་དཀར་པོ་སྦུ་གུ་ཅན་གྱིས་ཟུང་སྦྲེལ་བ་འཇའ་གུར་གྱི་རྣམ་
པ་ཅན། དེ་ནས་ལུས་གནད་གོང་བཞིན་ལ། རང་གི་ཧཱུཾ་དེ་ལས་ཧཱུྃ་གཅིག་ནར་གྱིས་ཆད་པ་
དེ་ཧུ་ཉི་ཤུའམ། ཧིཀ་ཅེས་པ་ཡི་གེ་ཕྱེད་གཉིས་ཀྱི་སྒྲས་མགྲིན་པའི་བར་དུ་དྲང་
། ཉེར་
གཅིག་པ་ལ་རང་གི་སྔར་གྱི་ཁྱད་ཆོས་སུམ་ལྡན་གྱི་གནད་དང་། སྟེང་ནས་ལྷ་མོ་རྣམས་ཀྱིས་གླུ་
དབྱངས་རོལ་མོའི་སྒྲས་སོག་སྦུབས་ནས་ཆུ་དྲངས་པ་བཞིན་ཧཱུཾ་དེ་འོད་ཀྱི་སྦུ་གུ་ནས་ཡར་དྲངས་ཏེ་

བླ་མའི་ཐུགས་ཀར་བསྟིམ། ལྟ་བ་དྲན་པར་བྱས་ལ་མཉམ་པར་གཞག །དེ་ལས་དྲངས་ཏེ་
ཧཱུཾ་ཐུགས་ཀ་ནས་ལྟེ་བའི་ཧཱུྃ་ལ་བསྟིམ། ཚངས་བུག་སྔར་བཞིན་དགག །ཧཱུྃ་གཞི་མ་དེ་ལས་
སྦྱོར་མ་གཏོགས་དྲོང་དུ་མི་རུང་། དྲངས་ན་ཚེ་ལ་གནོད། དེ་ལྟར་ཡི་གེ་མཐུན་འཇུག་གི་
གནད་ཤེས་ན་ཚེ་སྒྲུབ་ཏུ་འགྱུར་གསུངས། དེ་ལྟར་ཡང་ཡང་སྦྱངས་པས་རྣམ་ཤེས་འཐོན་པ་སྙམ་
བྱེད་པ་དང༌། སྤྱི་བོ་འཕགས་པ་སོགས་འབྱུང་སྟེ། གནད་ཟིན་པས་ལས་སྦྱོར་ལ་ཚེགས་
མེད་གསུངས་པའང་མན་ངག་གི་གནད་དོ།། །།༈༽ བར་དོ་ལའང་གསུམ་ལས། བར་དོ་
དངོས་དང་། ཞར་བྱུང་ལམ་གྱི་ཚོད་འཛིན་རྨི་ལམ་དང་། རྨི་ལམ་གྱི་ཚོད་འཛིན་སྒྱུ་ལུས་སོ། །
དང་པོ་ལ་གཉིས། བར་དོའི་ཚུལ་དང༌། དེར་ཉམས་སུ་ལེན་པའི་གདམས་པའོ། །དང་པོ་
ལ་བཞི། འགྲུབ་པའི་ཚུལ་དང་། གཟུགས་དབྱིབས་དང་། ལོངས་སྤྱོད་དང༌། ཚེའི་
ཚད་དོ། །དང་པོ་ནི། སྤྱིར་ཆོས་མངོན་པ་ལས་གཟུགས་མེད་ཁམས་སུ་སྐྱེ་བའི་འགྲོ་བ་མ་
གཏོགས་གཞན་ཐམས་ཅད་ལ་བར་དོ་ཡོད་པར་གསུངས་ཀྱང་། འདིར་ནི་བླ་མའི་མན་ངག་
གིས་གང་ཟག་བཞི་ལ་བར་དོ་མེད་པར་གསུངས་ཤིང་། འགྲུབ་པའི་ཚུལ་ནི་གཞན་དུ་ཤེས་
པར་བྱའོ། །གཞན་ཡང་རྐྱེན་བདུན་དང༌། མ་ངེས་པའི་རྟགས་དྲུག་ལ་སོགས་པའང་དྲན་
པར་བྱ་བ་ཉིད་དོ། །གཉིས་པ་གདམས་པ་དངོས་ལའང་གསུམ། སྦྱང་བ། གོམས་པ།
ལས་ལ་སྦྱར་བ་སྟེ། འདི་དག་ཐམས་ཅད་དབང་བཞི་གར་སྦྱོར་ཡང་། ལམ་ལ་སོགས་པ་
དབྱེ་བ་རྣམས་མ་འདྲེས་པར་ཤེས་པར་བྱའོ། །བར་དོའི་སྐབས་རྗེ་མཁྱེན་བརྩེས་སྐྱེ་ཤི་བར་དོ་
ལ་མཉམ་པར་གཞག་ཅེས་གསུངས་ལ། ཀླུ་སྒྲུབ་རྗེས་སྐྱབས་སེམས་ནས་ཕྱི་ནང་བསྐྱེད་རིམ་
གསལ་གདབ། ནམ་ཞིག་བར་དོའི་ཚེ་སྣང་བ་ཐམས་ཅད་ལྷག་པའི་ལྷར་འཆར་བར་བྱ་དགོས།
དེ་ལ་ད་ལྟ་ཉིད་ནས་འབད་པར་བྱའོ་སྙམ་དུ་སྣང་བ་ཐམས་ཅད་ལྷའི་དཀྱིལ་འཁོར་དུ་གསལ་སྣང་
མ་ཐོབ་ཀྱི་བར་དུ་གོམས་པར་བྱའོ་གསུངས་པ་ལེགས་ཆར་མངོན། ཞར་བྱུང་གཉིས་ཀྱི་དང་པོ་
རྨི་ལམ་ལ་གསུམ། སྦྱང་བ། གོམས་པ། ལས་ལ་སྦྱར་བའོ། །ཕྱི་མ་ལ་བཞི། གཟུང་བ།
སྦྱང་བ། སྤེལ་བསྒྱུར། དེ་ཁོ་ན་ཉིད་ལ་བློ་གཞག་པའོ། །དང་པོ་ལ་གཉིས། དངོས་
དང་། རྗེས་འབྱམས་པ་གཅད་པའོ། །ཕྱི་མ་ལ་གཉིས། འཁྲུལ་འབྱམས་དང་། སད་
འབྱམས་གཅད་པའོ།
།སྒྱུ་ལུས་ལའང་སྦྱང་བ། གོམས་པ་སོགས་བསྒྱུར་ཁ་ཙམ་ལས་

གཞན་ཕལ་ཆེར་འདྲ་ཞིང་། ཞར་བྱུང་གཉིས་པོ་འདིའང་དབང་བཞི་གར་སྦྱོར་ཚུལ་ཤེས་པར་
བྱའོ། །ཐུན་མོང་ཚོགས་བཤད་དུ་ནི་རྨི་ལམ་དང་སྒྱུ་ལུས་ཀྱི་ཁྲིད་མ་གསུངས། གོང་སས་
མདོར་བསྡུས་ཙམ་ལས་མ་བྱུང་། ཀླུ་སྒྲུབ་རྗེས་ཁོག་མཚུངས་ཀྱང་གོང་སའི་དེར་མ་བྱུང་བའི་རྨི་
ལམ་འཛིན་འདུན་ནན་དུ་བྱ་གསུངས་པ་འཁྲུལ་འབྱམས་སུ་མི་འགྲོ་བའི་གནད་དོ། །གོམས་
པར་བྱ་བ་ནི། བསྐྱེད་རིམ་གསལ་གདབ། སྣང་བ་དཀྱིལ་འཁོར་དུ་ཤར་བར་བྱ། སྔར་
ལྟར་དྲན་པ་གསུམ་སྦྱངས་ལ་རྨི་ལམ་གྱི་ཚེ་ངེས་པར་དྲན་པ་གསུམ་ཝལ་གྱིས་འཆར་བར་བྱའོ་
སྙམ་པའི་འདུན་པ་བྱ་གསུངས་པ། འདི་རྨི་ལམ་འཛིན་འདུན་གྱི་སྐབས་ཟབ་ཁྱད་ཀྱི་ལེགས་
ཆར་མངོན། ཨ་ནུ་ཏ་རའང་མདོག་དཀར་པོ་ཁོ་ན་ཡིན་གསུངས། ཡིག་འབྲུ་རྣམས་དང་
རང་སེམས་བསྲེས་ཏེ་ཡེངས་མེད་དུ་ཧྲིལ་ལེར་གཞག་གསུངས་པའང་དོན་དབྱིབས་མཚུངས་ཤིང་
ཟབ། དེ་ཙམ་ན་གཉིད་ཀྱིས་བསླད་པའི་སྣང་བ་རབ་རིབ་བྱུང་བ་ན་འདི་རྨི་ལམ་ཡིན་སྙམ་པ་
བྱུང་ན་རྨི་ལམ་ཟིན། དྲན་པ་གསུམ་ཏུར་གྱིས་འོང་བར་བྱ། འདུན་པ་དལ་བུར་བྱ། ཏུར་
དྲག་ན་སད་འབྱམས་སུ་འགྲོ་བས་འཁྲུལ་པ་ཅུང་ཟད་བསྟེན་དུ་གཞུག །དེ་ནས་འཁྲུལ་སྣང་ཅི་
ཤར་རྨི་ལམ་དུ་ཐག་རྦད་ཀྱིས་བཅད་དེ་དྲན་པ་གསུམ་ལ་འབད་དོ། །དེ་ལྟར་བྱས་པས་རྨི་ལམ་
ཟིན་པ་དང་། དགེ་སྦྱོར་ཟིན་པ་གཉིས་འབྱུང་གསུངས་ཏེ། དང་པོ་ནི། དེའི་ཚེ་རྨི་ལམ་
ཡིན་སྙམ་པ་ལས་འཇིགས་སྐྲག་ཞི་བ་ཙམ་ཡིན། གཉིས་པ་ནི། དེའི་ཚེ་བདེ་བའི་འོད་གསལ།
མི་རྟོག་པའི་འོད་གསལ། སྟོང་པའི་འོད་གསལ། མདངས་ཀྱི་འོད་གསལ། སྤྲུལ་བསྒྱུར་
སྤེལ་གསུམ། དག་མ་དག་གི་ཡུལ་སྣང་བལྟ་ནུས་པ་འདིའང་ཟབ་པའི་ལེགས་བཤད་ཡིན། །
ཡང་སད་འབྱམས་གཅད་པའི་སྐབས། ཅི་སྟེ་ཚེ་སྔ་མའི་ལས་སམ། འདིར་གདོན་བགེགས་
སོགས་རྐྱེན་ཅི་རིགས་ཀྱིས་རྨི་ལམ་འབྱམས་པ་གཉིས་ཁོ་ནར་ཤོར་ནས་ཡེ་ཟིན་དུ་མི་སྟེར་ན།།
ཐུན་མོང་མ་ཡིན་པ་ལུས་ཕྱིར་བསྒྱུར་གྱི་གདམས་པ་བྱ་སྟེ། དེའང་། རང་གི་སྨིན་མཚམས་
སུ་ཐིག་ལེ་ནག་པོ་ཞིག་བསྒོམ། དེ་རང་གི་མགོ་ནས་ལུས་ལ་ཐིམ་སོང་བ་བཤང་ལམ་ནས་
ལྷུད་བུད་པས་ལུས་ཕྱི་ནང་ཁྱུར་ལྡོག་སྟེ། གློ་སྙིང་སོགས་ནང་ཁྲོལ་ཐམས་ཅད་མདུན་དུ་ཕུལ་
ཕྲུལ་བྱུང་བར་བསམ། འདི་རྨི་ལམ་ཡིན་སྙམ་པ་དྲག་ཏུ་བྱའོ། །འདི་ནི་སྔོན་གྱི་ལས་ངན་
པའམ། གཞན་གྱི་བྱད་ཀ་རྒོད་གཏོང་སོགས་རྐྱེན་ཕྱི་ནང་གི་བར་ཆད་ཐམས་ཅད་བཟློག་ཅིང་།

རྨི་ལམ་འཛིན་པའི་གདམས་པ་ཟབ་མོ་ཡིན་གསུངས་པ། འདིའང་ཟབ་པའི་གདམས་པ་གཅིག་
ཡིན། ཡང་བསྒྱུར་བའི་སྐབས། དྲན་པ་གསུམ་གསལ་གདབ། གང་སྣང་ལྷག་པའི་ལྷ་
རུ་བསྒྱུར་ནས་སེམས་འཛིན་པ་དང་། མཐར་དེ་ཐམས་ཅད་མཁའ་འགྲོ་མ་ཁྱིའི་གདོང་ཅན་
རུས་རྒྱན་ཁྲོལ་ལེ་བ་ཞིག་ཏུ་བསྒྱུར། འདི་ནི་ཐུན་མོང་མ་ཡིན་པ་སྟེ། རྨི་ལམ་སྤེལ་སྦྱང་
བསྒྱུར་བའི་གནད་ལ་བོགས་སྟེར་བའི་རྟེན་འབྲེལ་ཁྱད་པར་ཅན་ཞིག་ཡིན་གསུངས། དེ་ལྟར་
རྨི་ལམ་སྦྱང་སྤེལ་སོགས་ཀྱི་མཐར་ཐུག་ནི་ལམ་བསྐྱེད་རིམ་གསལ་སྟོང་ཟུང་འཇུག་གི་སྟེང་དུ་ཁྱེར་
ནས་ཉམས་སུ་ལེན་པ་གནད་ཡིན་ནོ། །ཡང་དེ་ཁོ་ན་ཉིད་ཀྱིས་རྨི་ལམ་གྱི་བདེན་འཛིན་གཅད་
པ་ནི། རྨི་ལམ་སྦྱང་སྤེལ་སོགས་ཇི་བཞིན་ནུས་ཀྱང་བདེན་འཛིན་མ་ཆོད་ན་བྱ་བ་སྟེ། འདི་
ལ་གཉིས། བདེ་བ་ལ་བརྟེན་ནས་བསྒོམ་པ་དང༌། ། ལྟ་བ་ལ་བསྲེ་བའོ། །དང་པོ་ནི།
རླུང་གི་སྦྱངས་པ་ཅན་ཡིན་ན། རང་ལུས་དང་གཞན་ལུས་གང་རུང་ལ་བརྟེན་ནས་བདེ་བ་
བཙལ། འདི་རྨི་ལམ་ཡིན་ཞེས་བདེ་སྟོང་དུ་ཕྱམ་ཕྱམ་གཏང་བ་ཡིན་ལ། དེ་ལས་གཞན་པ་
དག་ནི་སྨིན་མཚམས་སུ་ཐིག་ལེ་ཞིག་བསྒོམ། དེ་ལུས་ལ་ཐིམ་པའི་རྐྱེན་གྱིས་བདེ་བ་གཡོས།
ལུས་ཐམས་ཅད་བདེ་བས་གང་བ་སྙམ་པ་ན། འདི་རྨི་ལམ་ཡིན་ཞེས་བརྗོད་ཅིང་བདེ་སྟོང་དུ་
འཁྱེར་བའོ། །གཉིས་པ་ནི། རྨི་ལམ་དུ་འཁྲུལ་སྣང་ཅི་ཤར་ཡང་འཁོར་འདས་དབྱེར་མེད་
ཀྱི་ལྟ་བས་ཟིན་པར་བྱས་ལ། འདི་རྨི་ལམ་ཡིན་ཞེས་བརྗོད་ཅིང་དྭངས་སྙིགས་ཕྱེད་པའི་གསལ་
སྟོང་ཟུང་འཇུག་རང་བཞིན་འོད་གསལ་གྱི་ངང་ལ་མཉམ་པར་འཇོག་པའོ། །འདི་ནི་བིརླ་པའི་
གསུངས་གི་ཟེགས་མ། ས་སྐྱ་པའི་ལམ་སྲོལ་ལས་འོངས་པ། སྙན་བརྒྱུད་སློབ་བཤད་འཛིན་
པའི་བརྒྱུད་པས་ཡང་དག་པར་བཟུང་བ་ཁོ་ན་ཡིན་ནོ། །བློ་ཆུང་དག །སྤྱིར་འདའ་ཁ་མ་
དང་བར་དོའི་ཁྲིད། ཁྱད་པར་རྨི་ལམ་གྱི་ཁྲིད་ནི་གཞན་ནས་བརྐུས་པ་ཡིན་གྱི། རང་ལུགས་ལ་
མེད་དོ་ཞེས་སྨྲ་བ་ནི་རྒྱུས་ཆུང་བར་ཟད་དེ། གསུང་ངག་ཁྲིད་ཀྱི་སྙིང་པོ་བརྡ་དོན་གསལ་བར།
གསུམ་པ་ཞར་ལས་བྱུང་བ་ལ་འཕོ་བ་དང་། གྲོང་འཇུག་དང་། བར་དོ་དང༌། ལམ་གྱི་
ཚོད་འཛིན་རྨི་ལམ་དང་བཞིའོ་ཞེས་ས་བཅད་ནས། འདི་དག་གི་སྦྱང་གོམས་ལས་སྦྱོར་སོགས་
ནི་སྒྲོས་བཞིན་ནོ་ཞེས་བཤད་པ་དེ་མ་གཟིགས་སམ། ས་བཅད་བཞི་པ་རྨི་ལམ་གསུངས་པ་དེ་
རྨི་ལམ་གྱི་གདམས་ངག་མེད་པར་གཉིད་ལོག་པ་ཙམ་ཨེ་ཡིན། ངོ་མཚར་རོ། །ཞེས་པ་

རྣམས་ཀྱང་ཟབ་ཁྱད་ཀྱི་ལེགས་བཤད་དུ་མངོན། སྒྱུ་ལུས་སྐབས་ཀླུ་སྒྲུབ་རྗེས་རྨི་ལམ་ལ་བདེན་
འཛིན་གཞིག་པའམ། ལམ་གྱི་བོགས་འདོན་ཞེས་གསུངས་ཤིང་། སྒྱུ་ལུས་གསུམ་གྱི་རྣམ་
གཞག་གོ་རིམ་ས་བཅད་མཚུངས་ཀྱང་འགྲེལ་ལུགས་མི་འདྲའང་། དོན་དུ་མ་དག་པའི་སྒྱུ་ལུས་
བདེ་སྡུག་བསྟོད་སྨད་སོགས་དང་། དག་པའི་སྒྱུ་ལུས་འཕགས་ཆོས་ལམ་བསྐྱེད་རིམ་སོགས་
དང༌། དེ་གཉིས་ཀས་བསྡུས་པ་བཅས་སྐྱེ་འགག་གནས་གསུམ་དང་བྲལ་བའི་བདེན་མེད་སྒྱུ་མ་
ལྟ་བུར་གཞག་པ་དོན་མཚུངས་ཏེ། གོང་སས་ཁམས་གསུམ་གནས་ལུས་ལོངས་སྤྱོད་སེམས་
ལས་ཉོན་གྱིས་བསླད་རྐྱེན་སྣ་ཚོགས་དང་འཕྲད་པའི་དབང་གིས་མེད་བཞིན་དུ་ཤར་གསུངས་པ།
གོང་དུ་སྒྱུ་མའི་དཔེའི་སྐབས་སྒྱུ་མ་མཁན་གྱིས་རྫས་གྱི་ན་ལ་སྔགས་བཏབ་པས་མེད་བཞིན་དུ་རྟ་
གླང་ཁང་ཁྱིམ་སོགས་འཁྲུལ་སྣང་ཤར་ནས་བདེ་སྡུག་མྱོང་ཡང་། སྒྱུ་མ་བཤིག་ནས་རྗེས་ཙམ་
ཡང་མེད་པའི་དཔེ་དེ་བཞིན་སེམས་ཀུན་གཞི་དྲི་བཅས་དེ་བཞིན་ཉིད་ཀྱི་བག་ཆགས་དེ་རྐྱེན་སྣ་
ཚོགས་དང་འཕྲད་པས་འཁོར་བའི་སྣང་བར་ཤར་ཡང་། བསླད་རྐྱེན་ཚོགས་པའི་ཚེ་འཆར་ལ།
མ་ཚོགས་ན་མི་འབྱུང་བའི་ཕྱིར་སྣང་བ་ཙམ་དུ་ཟད་ཀྱི། སྣང་བ་ལྟར་དོན་ལ་མ་གྲུབ་པ་སྒྱུ་མ་
ལྟ་བུ་ཡིན་གསུངས་པ་དེས་ཤེས་སོ། །དེས་ན་སྒྱུ་མའམ། གཟུགས་བརྙན་གྱི་རྣམ་རོལ་
ཙམ་དུ་ཁྱེར་ཏེ། རྨི་ལམ། འཆི་ཀ །བར་དོ་ཐམས་ཅད་དུ་བདེན་མེད་རྟོགས་པའི་ལྟ་བ་
འདིའི་རྩིས་ཟིན་པར་བྱའོ་སྙམ་དུ་ཡང་དང་ཡང་དུ་དྲན་པར་བྱ་ཞིང་མཉམ་པར་གཞག་པར་བྱའོ། །
རྨི་ལམ་དང་སྒྱུ་ལུས་འདི་གཉིས་ནི་སྤྱིར་ལམ་ཐམས་ཅད། བྱེ་བྲག་ཏུ་འཆི་བ་འོད་གསལ་དང་།
བར་དོའི་ལམ་གྱི་ཚོད་འཛིན་ཡིན་པས། འདི་གཉིས་ལ་འབྱོངས་ན་ལམ་དེ་གཉིས་ལའང་ཞུས་
དག་ཚར་བ་ཡིན་པས། འཆི་བ་དང་བར་དོ་ལ་འཇིགས་མི་དགོས་པར་ཕྲོད་པ་བསྐྱེད་པས་ཆོག་
པ་ཡིན་ནོ།། །
༼༣༽ གསང་དབང་དང་འབྲེལ་བའི་ལམ་རང་བྱིན་གྱིས་བརླབ་པ་ནི། རྩ་རྒྱུད་ལས།
དཀྱིལ་འཁོར་འཁོར་ལོའི་ཐབས་དང་ནི། །རང་བྱིན་བརླབ་པའི་རིམ་པས་ཀྱང་། །ཀུན་རྫོབ་
དོན་དམ་རང་བཞིན་གྱིས། །བྱང་ཆུབ་སེམས་ནི་རྣམ་པར་བསྐྱེད། །ཅེས་གསུངས། དེ་ལ་
སྔོན་འགྲོ་དང་། དངོས་གཞི་གཉིས། །
དང་པོ་ནི། བསམ་གཏན་གྱི་ཡན་ལག་དགུའོ། །

གཉིས་པ་དངོས་གཞི་ལ་གཉིས། ཁྱབ་བྱེད་རླུང་གི་རྣལ་འབྱོར་དང་། ཁྱབ་བྱ་གཏུམ་
མོའི་རྣལ་འབྱོར་རོ། །དང་པོ་ལ་བདུན། ཕྱིར་གཏང་བ་གསུམ་དང་། ནང་དུ་རྔུབ་པ་གཉིས།
སྲོག་རྩོལ། བུམ་ཅན་རྣམས་སོ། །གཉིས་པ་གཏུམ་མོ་ལ་གསུམ། འཁོར་ལོ་ལ་མ་བརྟེན་
པ་དང་། བརྟེན་པ་དང་། མན་ངག་གི་གནད་ལ་བརྟེན་པའོ། །དང་པོ་ལ་བརྒྱད། མར་
མེ་གསོ་བ། ཚངས་པའི་ཐོག །རྩའི་རྣལ་འབྱོར། སྲུབ་ཤིང་གི་འཁོར་ལོ། སྙིང་
གར་ཉི་ཟླའི་གའུ་ཁ་སྦྱོར། ལྟེ་བའི་དཔའ་བོ་འབའ་ཞིག །གསང་གནས་བདེ་བའི་ཐིག་ལེ།
མཛོད་སྤུར་སྐྲ་དཀར་དང་གཉེར་མ་མི་འབྱུང་བའི་ཐིག་ལེ་རྣམས་སོ། །གཉིས་པ་ལ་གསུམ།
འཁོར་ལོ་གཅིག་ལ་བརྟེན་པ། གཉིས་ལ་བརྟེན་པ། བཞི་ལ་བརྟེན་པའོ། །གསུམ་པ་
ལ་བདུན། མེ་དམར་སྐྱ། མེར་འབར་བ། ཐིག་ལེའི་འཐབ་མོ། མེའི་འཁོར་ལོ།
མེ་དྲག་ཏུ་འབར་བ། ཆེར་འབར་བ། ། ཐམས་ཅད་དུ་འབར་བ་རྣམས་སོ། །དེ་ལ་སྤྱིར་
ལམ་འབྲས་ལ་བསྐྱེད་རིམ་གཙོ་བོར་བྱེད་པ་དང༌། རྫོགས་རིམ་གཙོ་བོར་བྱེད་པའི་ལུགས་
གཉིས་བྱུང་ལ། ། དང་པོ་ནི་བླ་མ་ཚོགས་སྒོམ་པ་ལ་སོགས་པའི་ལུགས་ཡིན། ཁོང་པའི་
ལུགས་ལ་ཐུན་བཞི་ག་ལ་ཕྱི་ནང་གི་བསྐྱེད་རིམ་གསལ་འདེབས། ལམ་དུས་ཀྱི་དབང་རྒྱས་པ་
རེ་རེ་བཞིན་ལེན། དེའི་ངང་ལ་མཉམ་པར་འཇོག །རྗེས་ཐོབ་ཏུ་བཟླས་པ་སོགས་བྱེད།
དེ་ལ་དང་པོ་བསྐྱེད་རིམ་ཇི་ལྟར་གནས་པ་བཞིན་གསལ་གདབ། དེའི་རང་བཞིན་སྤྲོས་པ་དང་
བྲལ་བར་ཐག་བཅད་ནས་སྤྲོས་མེད་དུ་འཇོག །སེམས་རྟོག་མེད་དུ་གནས་པ་དེའི་ངང་ལས་
ངག་གིས་བཟླས་པ་ལ་སོགས་པར་བྱེད། བསྐྱེད་རིམ་ལ་བརྟེན་ནས་དུ་བ་ལ་སོགས་པའི་
རྟགས་རྣམས་འཆར་བར་བཤད་པའང་། བསྐྱེད་རིམ་ལ་སེམས་ཟིན་ནས་རྟོག་མེད་དུ་གནས་
པའི་མཐུས་ཡིན། དེ་འདྲའི་བསྐྱེད་རིམ་སངས་རྒྱས་ཀྱི་རྒྱུ་མིན་ཟེར་དུ་མི་རུང་། གལ་ཏེ་
ཟེར་ན་དེ་སྐད་ཟེར་མཁན་གྱི་སྦྱོར་དྲུག་ལའང་མཚུངས་པར་བྱས་པས་ཆོག་མོད། བསྐྱེད་རིམ་
མཆོག་ཐོབ་པའི་ཐབས་ཡིན་པར་བཤད་པ་དེ་རྟོག་མེད་ཀྱིས་ཟིན་པའི་བསྐྱེད་རིམ་དེས་མཆོག་
ཐོབ་པའམ། སངས་རྒྱས་པའི་དངོས་རྒྱུ་ཡིན་པ་ལ་དགོངས། རྟོག་མེད་ལ་སེམས་ཟིན་པ་
ཅུང་ཟད་མེད་ན་དུ་བ་སོགས་ཀྱི་རྟགས་མཐོང་བ་མི་འབྱུང་
། དེས་ན་འདི་འདྲའི་རིགས་ཀྱི་
དགོངས་པ་ཐད་ཀར་ཤན་ལེགས་པར་ཕྱེད་དགོས་པ་ཡིན། བསྐྱེད་རིམ་གྱི་ངང་དུ་བཞག་པ་

རྟོག་མེད་དུ་ཆམ་གྱིས་སོང་ན་བསྐྱེད་རིམ་རྫོགས་རིམ་དུ་འཕོས་པར་བྱ་བ་དེ་ཡིན། དེ་ལ་
རྫོགས་རིམ་མ་བསྟེན་ཡང་བསྐྱེད་རིམ་གཙོ་བོར་བསྟེན་པས་རྫོགས་རིམ་ཤུགས་ལས་འབྱུང་བར་
བྱ་བ་ཡིན་པས་དེ་གས་ཆོག་གསུངས། དེ་ལྟ་བུའི་ཚུལ་གྱིས་སྒྲིབ་པ་སྦྱོང་ཞིང་ཚོགས་རྫོགས་
ནས་སངས་རྒྱས་པའི་ཐབས་ཁྱད་པར་ཅན་ཡིན། ཕྱི་མ་ནི་གྲུབ་ཐོབ་ཡོན་ཏན་དཔལ་ལ་སོགས་
པའི་ལུགས་ཡིན་ཏེ། སྔོན་འགྲོ་རྣམས་བྱས་ཤིང་རླུང་སྦྱོར་གྱི་ངང་ནས་ཏིང་ངེ་འཛིན་བསྒོམ།
སེམས་མི་གསལ་བའམ། རླུང་གེགས་ཀྱི་རྣམ་པ་ཅན་བྱུང་ན་ལུས་སྦྱོང་ལ་འཇུག །ཅུང་ཟད་
དུབ་པས་རྟོག་པ་རགས་པ་འགགས་པའི་ཚེ་ན་སྔར་ལྟར་ལྟ་བ་བསྐྱང་། དེ་ལྟ་བུའི་ཚུལ་གྱིས་
ཐུན་བཞིར་ཉམས་སུ་བླང༌། བསྐྱེད་རིམ་དང་ལམ་དུས་ཀྱི་དབང་ལ་སོགས་པ་བར་བར་དུ་
སྐབས་དང་བསྟུན་ནས་མཛད་པ་ཡིན། རླུང་གི་རྣལ་འབྱོར་གྱི་སྐབས་འདིར་སྤྱིར་སངས་རྒྱས་
ཀྱིས་རྒྱུད་སྡེ་རྣམས་སུ་རླུང་སྦྱོར་གསུངས་པ་རྣམས་ཀྱི་དངོས་གཞི་རྡོ་རྗེའི་བཟླས་པ་དང་བུམ་ཅན་
གཉིས་ཡིན། མན་ངག་རྣམས་ནས་ཀྱང་ཚུལ་བསམ་གྱིས་མི་ཁྱབ་པ་ཞིག་ཡོད་ཀྱང་འདིའི་རླུང་
སྦྱོར་བདུན་པོ་འདིར་འདུ་ཞིང་། འདི་རྣམས་འཆུན་ཆེ་ཞིང་ཟབ་པར་ཡོད། རྩོལ་བ་ལ་རྔན་
དགས་སྦྱིན་ཞེས་པ་ཕྱིར་འགྲོ་བ་རིང་ཙམ་རྩོལ་བར་བྱས་པ་ན་གཞན་གཉིས་ཐུང་ཙམ་འོང་བས།
ཡིད་ཀྱིས་ཀྱང་དེ་ལྟར་བསམ། སྤྱིར་རྡོར་བཟླས་ལ་འབྱུང་འཇུག་གནས་གསུམ་པོ་མ་ནོར་བར་
ཡིད་གཏོད་པ་གལ་ཆེ། ཐོགས་མེད་ཀྱིས་ཉན་ས་ལས་ཀྱང་། རླུང་བརྒྱ་ལ་སོགས་པར་གྲངས་བྱས་
ནས་སྒོམ་པའི་ཚེ་གྲངས་ལན་གཅིག་འཛོལ་ནའང་མགོ་ནས་བསྐྱར་ཏེ་བྱེད་དགོས་པར་བཤད།
སེམས་མི་རྟོག་པར་སོང་བ་དང་། དུ་བ་སོགས་ཀྱི་རྟགས་སྣང་ཤར་ནས་འབྱུང་འཇུག་གནས་
གསུམ་ལ་ཡིད་གཏོད་པར་མ་བྱུང་ཡང་། འདིར་སྒོམ་ཤོར་བ་མ་ཡིན། དེའི་ངང་ལ་བཞག་
པས་ཆོག་གསུངས། དབང་པོའི་སྒོ་གཞན་ནས་གཏོང་བཟློག་ནུས་པའི་ཡོན་ཏན་བླ་མ་སན་པ་
ལ་ཡོད། ཁོང་ས་སྲོད་ཀྱི་དུས་སུ་མཆོད་པ་ཞིག་མཛད་ནས། ནམ་ཕྱེད་ཡོལ་ཙམ་ན་ཇ་གར་
མོ་སུན་འགའ་ཞིག་གསོལ་ནས་རླུང་སྦྱོར་ལ་སོགས་པའི་ཐུགས་དམ་ལ་ཞུགས་པ་ཡིན།
སྐབས་འགར་སྲོད་ལ་ཇ་བཏུང་བ་མང་བའམ། གཞན་སྐུ་ཁམས་མི་བདེ་བའི་དབང་གིས་སྤྱན་
སྐྱོན་ལ་སོགས་པས་ཁེབས་པ་ན། ཞལ་དང་ཤངས་གཉིས་ཕྱག་གིས་བཀག་ནས། སྤྱན་ནས་
རླུང་ཕྱིར་བུས་པས་སྤྱན་གཉིས་ནས་རླུང་སི་རི་རི་བྱུང་ནས་སྤྱན་ནད་ཐམས་ཅད་སང་སང་དག་པར་

བྱེད་ནུས་པ་ཡོད། ཉམས་མྱོང་ཅན་གྱི་བླ་མ་འགའ་ཞིག་གིས་དབང་པོའི་སྒོ་ནས་གཏོང་བཟློག་
ནུས་པ་ཡིན་ཀྱང་། འདི་མང་མི་ཉན་གསུངས་པའང་བདོག །སྤྱིར་བླ་མ་སན་པ་དང་། བླ་
མ་བྲག་ཁ་བ་གཉིས་ཐུགས་དམ་བཟང་ལ་ཁོང་རྣམ་གཉིས་མིན་པ་གཞན་སུ་མེད་པ་ཁོ་ན་འདྲ་བའི་
ཕན་ཚུན་རྦད་ཆེན་པོ་མཛད་པ་གཉིས་བདོག །བླ་མ་བྲག་ཁ་བའི་གསུང་གིས། རླུང་བསྒོམ་
པར་བྱ་བ་མདུང་རྩེ་ལ་བྲོ་འཁྲབ། གྲི་སོ་ཁ་ལ་རྟ་རྒྱུག་ཟེར་བ་སླ་མོ་མ་ཡིན་གསུངས་ནས་བཀའ་
དམ་པོ་མཛད། སུ་ཡིན་ལ་རླུང་སྦྱོར་ཕོག་ནས་སྨྱོན་པ་མང་པོ་བཟོ་བར་འདུག་གསུངས་ནས་
ཟུར་ཟའང་མཛད། དགེ་བཤེས་སྟོན་པའི་གསུང་ལས། ད་ལྟ་དལ་འབྱོར་གྱི་མི་ལུས་ཐོབ།
གསང་སྔགས་ཀྱི་ཆོས་ཟབ་མོ་དང་འཕྲད་དུས་རླུང་གི་མན་ངག་ཟབ་མོ་མི་སྒོམ་ན། མགོ་ལ་བ་
རུ་སྐྱེས། ཁ་ནས་འབུ་ཟེར་བའི་དུས་སུ་བསྒོམ་པ་ཨེ་ཡིན་གསུངས་ནས། གཞན་རྣམས་
ལའང་རླུང་སྦྱོར་གྱི་མན་ངག་སྟོན། ཁོང་རང་ཡང་རླུང་སྦྱོར་ལ་གཙོ་བོར་མཛད་པ་ཞིག་བདོག་
ལགས་གསུངས། ལས་བཞི་སྒྲུབ་པའི་སྐབས་སུ། ས་རླུང་གསལ་བའི་ཚེ་འདི་དང་འདིའི་
ཚེ་དང་བསོད་ནམས་འཕེལ་བར་གྱུར་ཅིག་སྙམ་པའི་འཕེན་པ་བཏང་ནས་དེ་ལ་རྡོར་བཟླས་བྱས་
པས་རྒྱས་པའི་ལས་འགྲུབ། དེས་གཞན་གསུམ་ལའང་ཤེས་པར་བྱ། སྤྱིར་རྡོར་བཟླས་འདི་
ཤིན་ཏུ་ཟབ། ཐོ་རངས་འདི་སྟོང་ཕྲག་རེ་བྱས་ན་འཕྲལ་གྱི་བར་ཆད་སེལ་ནུས། འབུམ་
ཕྲག་གཅིག་བྱས་ན་ཚེ་སྲིང་བར་ནུས། འཆི་ལྟས་ཤར་བ་རྣམས་ལའང་འདིའི་མན་ངག་བསྟན་
ནས་འབུམ་ཕྲག་རེ་ཙམ་བྱེད་དུ་བཅུག་པས་ཟློག་ལྟས་མཐོང་བའང་འོང་གིན་འདུག །གཡས་
གཡོན་གྱི་རྡོར་བཟླས་མང་ཉུང་ཤོར་ན། དུས་ཚོད་དེར་ཁོས་གེགས་བྱེད་པ་ཞིག་འོང་བས།
གཡས་སུ་ཇི་ཙམ་བྱས་པའི་ཚོད་ཙམ་གཡོན་དུའང་བྱེད་པ་སོགས་གྲངས་མཉམ་པ་ཞིག་དགོས་པ་
ཡིན་གསུངས། སྲོག་ནས་གཏོང་བའི་སྐྱོན་སེལ་བའི་སྐབས། རོ་སྟོད་གཟེར་བ་ལ་ལུགས་
གཉིས་ཡོད་པས། ཡར་འཚངས་ནས་གཟེར་བ་དེ་བྱུང་ན་འདིའི་གཏོང་བ་དེ་བྱས་པས་ཐུར་དུ་
འགྲོ། ཡར་མི་འཚངས་པར་བརྒྱངས་པ་ཙམ་གྱིས་གཟེར་བ་ཡིན་ན་འདི་བྱས་པས་ཕན་པ་ཞིག་
ཡོད་གསུངས། རླུང་ལྟས་བརྟག་པ། ཁ་ནས་སྒྲ་བཅས་སུ་གཏོང་བའི་ཚེ་འདི་ལ་ཚོད་ཟིན་
པར་དགོས་པ་ཡོད། འདི་བྱས་པས་སྣ་སྒོ་གྲང་ལྷུང་ལྷུང་བྱུང་ན་འཕྲོ་འཇོག་དགོས། ཡང་
ཕོ་བར་འུར་སྒྲ་བྱུང་ནའང་འཇོག །ཐལ་ན་གྲང་བ་བསྐྱེད། འདི་འཆུན་ཅན་ཞིག་ཡིན་པས་

ཚད་རིམ་ལྟ་བུ་བྱུང་ནའང་ཇ་ཚྭ་རྡོར་མེད་པ་ཙམ་བཏུང་ལ། འདི་མང་དུ་བྱས་པས་ཞི་ཐུབ་པ་ཞིག་
ཡོད། མཆིལ་མ་སྒྲ་མེད་དུ་མིད་པ་འདི་དང་པོར་དཀའ་མོ་ཞིག་ཡོད་དེ། རླུང་རྔུབ་པའི་དུས་
ནས་མཆིལ་མ་ཞིག་ལྕེའི་རྩར་བཞག་ལ། མགོ་དགྱེད་པ་དང་། རླུང་གནོན་པ་དང་། མཆིལ་མ་
མིད་པ་ལྷན་ཅིག་ཏུ་བྱེད། གོམས་ན་དེ་བཞིན་འོང་གསུངས། དགང་བ་གཉིས་པའི་སྐྱོན་
སེལ་བའི་སྐབས་སུ། ལུས་གང་ན་སར་རླུང་འཕུལ་ལ། དེའི་ཐད་ཀྱི་ལུས་དྲག་ཏུ་བསྐུལ་
བསྐྱོད་བྱས་པས་ནད་དེ་ལ་ཕན་པ་ཡིན་གསུངས། དགང་བའི་བོགས་འབྱིན་གྱི་ནམ་མཁའ་
ལྟར་དཔངས་བསྟོད་པའི་སྐབས། སྟོད་ཀྱི་ཆ་མཁར་ཡོད་པའི་རྣམ་པ་ལྟ་བུར་སྒོམ་པ་ཞིག་དགོས་
གསུངས། བྱི་ལའི་སྤྱོད་པ་ནི། གལ་ཏེ་བསྒྱུར་བའི་ངང་ནས་བྱེད་པའི་ལུགས་ཀྱང་ཡོད་
མོད། གཞན་འདུག་ལ་རྐང་པ་གཉིས་བརྐྱང་། དེའི་སྟེང་དུ་ལག་པ་གཉིས་བརྐྱངས་ནས་
མདུན་དུ་འཕུལ་ཞིང་། སྒལ་ཚིགས་ཀྱིས་ཤེད་ཡོད་ཚད་རྒྱབ་ཏུ་འཕུལ་བ་ཡིན་གསུངས།
ཁ་སྦྱོར་གྱི་སྐབས་སུ་བུམ་པ་ཅན་གྱི་རླུང་འཛིན་ལུགས་ལ། སྟེང་རླུང་སྔོན་ལ་མནན་ནས་འོག་
རླུང་འཐེན་པ་དང་། འོག་རླུང་སྔོན་ལ་འཐེན་ནས་སྟེང་རླུང་མནན་པ་སོགས་ལུགས་མང་པོར་
ཡོད་ཀྱང་། འདི་པའི་ལུགས་ཀྱི་དང་པོར་འོག་སྒོ་ཅུང་ཟད་བསྡམས་ལ་ཕྱེད་འཐེན་གྱིས་རླུང་ལྟེ་
བའི་རྒྱབ་ཀྱི་སྒལ་ཚིགས་དང་ཉེ་བར་བཞག་ནས་འཛིན། དེ་ནས་སྟེང་རླུང་ས་ལེན་མའི་ཚུལ་དུ་
མགོ་དགྱེད་པ་དང་བཅས་རྫོགས་པར་མནན། ཡང་འོག་རླུང་དྲག་ཏུ་འཐེན་པའི་ཚུལ་གྱིས་
འོག་རླུང་སྔ་མ་དེ་སྟེང་རླུང་གི་སྟེང་དུ་འཕུལ་ནས་ཁ་སྦྱར་ཏེ། འོག་རླུང་གཉིས་ཀྱི་བར་དུ་སྟེང་
རླུང་མནན་པ་དེ་བཅུག་ནས་འཛིན་པ་རླུང་སྐམ་ཁ་མ་བྱ་བ་ཡིན། ཁ་སྦྱོར་གྱི་ཚད་བདེ་མཆོག་
དང་རྡོ་རྗེ་སྙིང་འགྲེལ་ན་པུས་མོ་ལ་ཐལ་མོ་ལན་གསུམ་བསྐོར་ཞིང་སེ་གོལ་ལན་གསུམ་བྱ་བ་ལ་
ཚད་དུ་བྱེད། དེའི་སོ་དྲུག་ལ་སོགས་པར་བྱེད་པ་ཞིག་ཡོད། འདི་པའི་ལུགས་ལ་སེ་གོལ་
གཏོག་ཚུལ་གོང་བཞིན་ལ། གོམས་ནས་མང་དུ་གཏོང་ཚུལ་བརྒྱད་ནས་བཅུ་དྲུག །སུམ་ཅུ་
སོ་གཉིས། དྲུག་ཅུ་རྩ་བཞི་སོགས་སོ། །རླུང་སྦྱོར་འདི་ཐམས་ཅད་ཀྱི་རྗེས་ལ་ལྟ་བ་སྐྱོང་བ་
འདི་གལ་ཆེ་ཤོས་ཡིན། གསལ་བར་རང་སོ་གཟུང་བར་བྱ་བ་སེམས་ཀྱི་མཚན་ཉིད་གསལ་
སང་ངེ་བའི་ངང་ལ་རྟོག་མེད་དུ་འཇོག་པ་ཡིན། ལྷུག་པར་རང་སོ་གཟུང་བར་བྱ་བ་གསལ་
བཞིན་དུ་སྟོང་། སྟོང་བཞིན་དུ་གསལ། ཟུང་འཇུག་བརྗོད་བྲལ་གྱི་ངང་ལ་རྟོག་མེད་དུ་འཇོག་

པ་ཡིན། འདི་འདྲ་ཞིག་གི་ཉམས་མྱོང་ནང་ནས་ཤར་ཙ་ན་ལྟ་བ་ལ་ཉམས་སུ་མྱོང་བར་བྱ་བ་དེ་
འོང་བ་ཡིན། ཡང་རྟོག་པ་འཕྲོ་ན་སྔར་བཞིན་རླུང་སྦྱོར་བསྒོམ། ཡང་ལྟ་བ་སྐྱོང་བར་བྱེད།
བར་རླུང་བུམ་ཅན་ནི་འོག་རླུང་འཐེན་ངང་སྟེང་རླུང་ལྟེ་འོག་མནན་ཙམ་རྒྱུན་དུ་བྱས་ན་ཡོན་ཏན་
ཐམས་ཅད་སྐྱེའོ། །གཏུམ་མོའི་མར་མེ་གསོ་བའི་སྐབས་སུ་སྲོག་རྩོལ་གྱི་རླུང་གང་རུང་གིས་
ལམ་བཙལ་བ་ནི། ཁ་སྦྱར་མ་གཏོགས་པ་གཞན་རྣམས་གང་རུང་ཞིག་སྔོན་ལ་གཏོང་བ་ཡིན།
སྲུབ་ཤིང་གི་འཁོར་ལོ་གཞན་ཁྲིད་ཡིག་བཞིན་ལ། ཕྲ་ཧ་ར་ར་ཞེས་པའི་སྐབས་སུ་མེ་སྟག་འཕྲོ་
འཕྲོ་འཕྲོས་པས་ལུས་གང་བར་བསྒོམ། ཉི་ཟླ་ཁ་སྦྱོར་གྱི་སྐབས་སུ། འདིས་རིག་པ་གསལ་
བའི་ཉམས་ཁྱད་པར་ཅན་འཆར་ཏེ། གསུང་སྒྲོས་ལས། དཔེ་ཆ་བལྟ་བ་ལ་སོགས་པ་རིག་
པ་མི་གསལ་བའི་དུས་སྙིང་གར་ཉི་ཟླ་ཁ་སྦྱོར་བསྒོམས་པས་རིག་པ་གསལ་སིང་འོང་བར་འདུག་
གསུངས། རླུང་སྦྱོར་འདི་དང་དཔའ་བོ་འབའ་ཞིག་པ་གཉིས་སྟེང་རླུང་དགང་ལ་གནད་དུ་
བསྣུན་པ་ཡིན། འོག་མ་གསང་གནས་བདེ་བའི་ཐིག་ལེ་འོག་རླུང་ལ་གནད་དུ་བསྣུན་པ་ཡིན་།
འདི་གསུམ་གསལ་བ། མི་རྟོག་པ། བདེ་བ་གསུམ་རིམ་བཞིན་སྒྲུབ་བྱེད་ཡིན་གསུངས།
མཛོད་སྤུ་སྐྲ་དཀར་གྱི་ས་བོན་སྐབས། ལྕེ་རྩ་འགུལ་ཞེས་པ་ལྕེ་རྐན་ལ་སྦྱར་ནས་འཇིབས་པའི་
ཚུལ་དུ་བྱེད་པའམ། སོ་གཉིས་གཤིབས་ནས་སོ་གསེབ་ཀྱི་མཆིལ་མ་གཞིབས་ནས་མིད་པའི་
ཚུལ་དུ་བྱ་གསུངས། གཏུམ་མོའི་སྐབས་འདིར་ལུས་གནད་དམ་པར་ཤིན་ཏུ་གལ་ཆེ། ཕྱི་
ལུས་ཀྱི་ཐབ་འགལ་དྲུག་པོ་དེ་བྱས་ན་ནང་དང་གསང་བའི་ཐབ་འགལ་རང་ཤུགས་ཀྱིས་འོང་།
དེའང་པུས་མོ་གཉིས་ཆུའི་དཀྱིལ་འཁོར་ཡིན་པ་དེ། གྲུ་མོ་གཉིས་མེའི་དཀྱིལ་འཁོར་གྱིས་མནན།
དཔུང་པ་གཉིས་ཆུ། ལག་མཐིལ་མེའི་དཀྱིལ་འཁོར་གྱི་རང་བཞིན་གྱིས་མནན། རང་གི་
ལུས་ཁོང་སྟོང་གི་ནང་རྒྱུ་མ་ཕུས་བཏབ་པ་ལྟ་བུ། དམིགས་པ་འདི་སྟོང་རའི་དམིགས་པ་ཡིན་
པས་ཞག་ཙམ་བསྒོམས་ན་བཟང་ངོ་། མེ་དམར་སྐྱ་ལ་སོགས་དམིགས་པ་ལྷག་མ་རྣམས་གཅིག་
སྟེང་དུ་གཅིག་བསྣན་པའི་ཚུལ་གྱིས་གསལ་བཏབ་ནས་བསྒོམ་པ་ཡིན། གྲངས་ཅན་དང་གྲངས་
མེད་སྤེལ་དུས། གྲངས་ཅན་གྱི་རླུང་སྦྱོར་གཅིག་སོང་། གཡས་སུ་རྡེའུ་གཅིག་གཞག །གྲངས་
མེད་ཀྱི་རླུང་སྦྱོར་གཅིག་སོང་། གཡོན་དུ་རྡེའུ་གཅིག་གཞག །དེ་ལྟར་སྤེལ་བ་ཉི་ཤུ་རྩ་བཞིས་
ཐུན་ཚད་འཛིན། འཁོར་ལོའི་དམིགས་པའི་སྐབས་སུ། འཁོར་ལོ་རྩིབས་བརྒྱད་པར་བསྒོམས་

ན་ལེགས། མེ་འབར་བའི་དམིགས་པའི་སྐབས་སུ། ཤུག་པའི་ལོ་མ་ལ་མེ་འབར་བའི་ཚུལ་
དུ་མེ་ལྕེ་ཐུར་དུ་ཕྲ་ཕྲ་བར་བསྒོམ་དགོས། འདི་ཐམས་ཅད་ཀྱི་རྗེས་ལ་ལྟ་བ་སྐྱོང་བ་གལ་ཆེ་
བས། ཐུན་ཞབས་ཐམས་ཅད་དུ་སེམས་ལྷོད་པ་སྟེ། གང་ཡང་ཆེད་དུ་མི་སྒོམ་པར་རང་
ཤུགས་སུ་འཇོག །རྩོལ་བ་ལྷོད་པར་བྱ་བ་རླུང་འཛིན་པའི་རྩོལ་བ་བཏང་ལ་རྩོལ་མེད་དུ་
བཞག་པས། ཟུང་འཇུག་གི་ཏིང་ངེ་འཛིན་སྐྱེས་པ་དེ་བསྐྱང་བ་ཡིན། གཏུམ་མོའི་ལམ་
སྦྱངས་པས་ལྟ་བ་རང་བྱུང་གི་ཡེ་ཤེས་གསལ་སྟོང་གི་ཏིང་ངེ་འཛིན་སྐྱེ་བ་དེ་ལ་ཉམས་ལེན་གཙོ་
བོར་བྱེད་པ་ཡིན། དེས་མ་ཟིན་པའི་དྲོད་ཙམ་སྐྱེ་བ་ལ་རྒྱུ་མཚན་ཆེར་མེད། གཏུམ་མོའི་
དྲོད་སྐྱེས་ནས་བྱུང་བ་ན་དེ་དང་ལྟ་བ་གཉིས་བསྲེས་ནས་ཉམས་སུ་བླངས་པས་དྲོད་ཀྱིས་ལྟ་བ་
འཕེལ་བའི་རྒྱུ་བྱེད། ལྟ་བས་དྲོད་མི་ཉམས་པའི་རྐྱེན་བྱས་པས་བདེ་དྲོད་ཀྱི་ཏིང་ངེ་འཛིན་ཕུན་
སུམ་ཚོགས་པར་འགྱུར་བ་ཡིན། དང་པོར་རས་ཟིན་པའི་དྲོད་ཡོད་ཀྱང་། ཕྱིས་སུ་པང་ནས་
གོས་གང་དྲོའི་དྲོད་ལ་དེ་ནས་འཇུག་དགོས་པ་དེ་ལྟ་བ་དང་བསྲེ་མ་ཐུབ་པའི་སྐྱོན་ཡིན། ལྟེ་
བར་གཏུམ་མོ་མེ་འབར་བ་བྱ་བའི་གཏུམ་མོའི་མེ་མཚན་ཉིད་པ་དེ་བསྒོམས་པའི་སྟོབས་ཀྱིས་ཐུར་
སེལ་གྱི་རླུང་དབུ་མའི་ནང་ནས་ཡར་ཞུགས། ལྟེ་བ་མན་ཆད་དུ་སླེབས་པས་དྲོད་ཀྱི་རང་བཞིན་དུ་
འབར་བ་དེ་ཡིན། དྲོད་ཅུང་ཟད་ཆེར་སོང་བ་དང་གོས་ཀྱི་ཆ་རིམ་གྱིས་དབྲི་བ་གལ་ཆེ། དེ་
མ་བྱས་ན་རྔུལ་འབྱུང་བས་ད་གཟོད་རས་ཐུབ་པ་མི་འབྱུང་གསུངས་སོ། །དེ་ལྟར་རླུང་དང་གཏུམ་
མོ་རྣམས་གོམས་པ་ལས་བྱུང་བའི་ལྟ་བ་ནི་བཞི་སྟེ། ཉོན་མོངས་པ་རང་བྱུང་གི་ཡེ་ཤེས། རྣམ་
རྟོག་རང་བྱུང་གི་ཡེ་ཤེས། སྣེལ་ཞི་རང་བྱུང་གི་ཡེ་ཤེས། གསལ་ཞིང་ཡང་ལ་རང་བྱུང་གི་
ཡེ་ཤེས་སོ། །དེ་དག་ཀྱང་རྩ་རྒྱུད་ལས། རང་གིས་རིག་པའི་ཡེ་ཤེས་འདི། །སོགས་
ཀྱིས་བསྟན་ཏོ། །དེའི་ནང་ནས་སྔ་མ་གསུམ་ཉམས་སྐྱོན་ཅན་དང་། ཕྱི་མ་གཅིག་པོ་སྐྱོན་
མེད་དོ། །གསང་དབང་སྐབས་སུ། གོང་ས་རྡོ་རྗེ་འཆང་གི་གསུང་ནི་མདོར་བསྡུས་ལྟ་བུར་
འདུག་ཅིང་། གེགས་སེལ་གཅིག་གཉིས་ཡོད། ཀླུ་སྒྲུབ་རྗེའི་གསུང་ནི་རྣམ་གཞག་བཤད་
པ་ཤིན་ཏུ་མཐའ་ཆོད་པའི་གསུང་རྣམས་འདིར་དཀྱུས་སུ་བཀོད་པས་གཞུང་བསྲངས་ཏེ། གོང་
སའི་གསུང་བསྐྱར་ཆོས་སུ་བཏང་བས་དོན་གྲུབ་བོ། །རླུང་དང་གཏུམ་མོའི་དམིགས་རྐང་འདི་
རྣམས་གཞུང་བཤད་ལས་འབྱུང་བ་ལ། ངོར་ཆེན་དཀོན་མཆོག་ལྷུན་གྲུབ་དང་། ཀླུ་སྒྲུབ་

རྗེས་གཞུང་གཤད་སྲས་དོན་མ་ལས་བཞེས་པ་འདྲ། རླུང་སྦྱོར་བདུན་གྱི་སྲོག་རྩོལ་སྐབས་ཀླུ་
སྒྲུབ་རྗེའི་གསུང་ལས། རྣམ་རྟོག་གཞན་གྱིས་བར་མ་ཆོད་པར་བྱས་པས་དེ་ཉིད་ལ་སེམས་
གནས་ན་འཇུག་པ་སེལ་བའི་ལམ། བཏང་སྙོམས་སུ་སོང་ན་ཆགས་པ་གཅོད་པའི་ལམ། དུ་
སོགས་འོད་གསལ་གྱི་རྟགས་ཤར་ན་བྱང་ཆུབ་ཆེན་པོའི་ལམ་ཞེས་བྱ་སྟེ། དེ་ནི་ཉམས་སྐྱེས་པ་
ཡིན་པས། ཉམས་མྱོང་སྐྱེས་ནས་ལྟ་བ་དག་དང་བསྲེ། ཞེས་པ་ལྟར་ལྟ་བ་འཁོར་འདས་
དབྱེར་མེད་དུ་བསྲེས་ནས་བསྒོམ་པ་ནི་གནད་དོ། །འདི་མན་ཆོད་གཞན་ལའང་རིགས་འགྲེའོ། །
འདི་ནི་སློབ་བཤད་ཟབ་མོའི་གནད་དེ། རྗེ་མཁྱེན་བརྩེའི་རྒྱུད་གསུམ་ལྟ་ཁྲིད་ཀྱི་གཤམ་དུ་
ལམ་བསྐྱེད་རྫོགས་ཀྱི་རྣལ་འབྱོར་གང་བསྒོམས་ཀྱང་སེམས་ཀྱི་དྭངས་མ་རིག་པ་སྐད་ཅིག་མ་
གསལ་སྟོང་ཟུང་འཇུག་འཁོར་འདས་དབྱེར་མེད་དུ་ཤེས་པར་བྱ་གསུངས་ཤིང་། གོང་གི་ཞི་
གནས་ཀྱི་ལམ་གསུམ་སྟོན་པའང་མཚན་རྟོག་ཉེར་ཞིའི་ཞི་གནས་ཏེ། རྒྱུ་བླ་མེད་ཀྱི་དབང་ལམ་
གང་རུང་དང་འབྲེལ། གཞི་མཚན་རྟོག་ཉེར་ཞིའི་ཞི་གནས་ལ་གནས། གྲོགས་བདེ་སྟོང་
ཟུང་འཇུག་གི་ལྷག་མཐོང་ངམ། ལྟ་བས་ཟིན་ན་ནི་ཕྱག་རྒྱ་ཆེན་པོ་མཚན་ཉིད་པ་ཞེས་བྱ་སྟེ།
དེ་ལྟར་གཞིར་བཅས་ལ་གནས་ལུགས་མངོན་དུ་མ་མཐོང་བ་ལ་མཚོན་བྱེད་དཔེ་དང་། དེ་
མངོན་དུ་མཐོང་བ་ལ་མཚོན་བྱ་དོན་གྱི་ཕྱག་ཆེན་དུ་འཇོག་གོ །ཡང་དེ་བཞིན་དུ་བཏུམ་མོའི་
དམིགས་རྐང་བཅོ་བརྒྱད་པོའི་སྐབས་ལྟ་བ་བསྐྱང་བ་ནི། ལམ་དེ་བསྒོམས་པའི་ཏིང་ངེ་འཛིན་
ནམ། ཉམས་མྱོང་གི་ལྟ་བ་ཡིན་ལ། དེ་གཉིས་འཁོར་འདས་དབྱེར་མེད་ཀྱི་ལྟ་བའི་རྒྱས་
བཏབ་སྟེ་བསྒོམ་པའོ་ཞེས་པ། གོང་དུ་རྗེ་མཁྱེན་བརྩེས་བསྐྱེད་རྫོགས་ཀྱི་ལམ་ཐམས་ཅད་
རིག་ཐོག་ཏུ་བརྡར་ཤ་གཅད་པར་གསུངས་པ་གནད་གཅིག་གོ །འདིར་ཇོ་ལྕགས་མར། དེ་
ནས་རླུང་གི་སྦྱོར་བ་བདུན་བསྒོམ། ཁ་སྦྱོར་དུ་སླེབས་པ་དང་གཏུམ་མོའི་དམིགས་པ་བཅོ་བརྒྱད་
སྤེལ་ཞིང་བསྒོམ། འདི་རྣམས་ཀྱི་སྐབས་སུ་བོགས་འབྱིན་རྣམ་པ་བརྒྱད་ཀྱིས་བོགས་དབྱུང་བ་
དང༌། གདམས་ངག་དྲུག་གི་གནད་ཀྱང་འདི་དག་གི་སྐབས་སུ་དགོས་པ་ཡིན་ནོ། །དེ་ལྟར་
གཏུམ་མོའི་མན་ངག་གིས་ལམ་སྦྱང་ཞིང་། ལྟ་བ་རང་བྱུང་གི་ཡེ་ཤེས་རྙེད་རྙེད་བསྒོམ། འདི་
ཁམས་འདུས་པ་དང་པོར་འགྲོ་སྟེ། སྲུང་བ་སུམ་ཅུ་དང་གེགས་སེལ་རྣམས་ཀྱང་ལྷུས་ཆེ་བར་
འདི་དག་གི་སྐབས་སུ་དགོས་པ་ཡིན་ནོ། །ཞེས་བཤད་པ་ལྟར། རླུང་སྦྱོར་གཏུམ་མོ་འཁྲུལ་

འཁོར། སྲུང་བ་སུམ་ཅུ། བོགས་འབྱིན་བརྒྱད། གདམས་ངག་དྲུག །གེགས་སེལ་
གྱི་རིམ་པ་རྣམས་འོག་ནས་འཆད་པར་འགྱུར་རོ།། །། ༼༣༽ གསང་དབང་གི་ལྟ་བའི་སྐབས།
གོང་ས་རྗེས་ལམ་ཙམ་གསུངས། ཀླུ་སྒྲུབ་རྗེས་དེ་དག་ལས་དང་པོ་གསུམ་ནི་བྱིང་རྒོད་ཀྱིས་བསྡུས་
པས་ཉམས་སྐྱོན་ཅན་ཡིན་ཞིང་། ཕྱག་ཆེན་དུ་ངོ་སྤྲད་པར་མི་བྱ་སྟེ། དེས་མཚོན་བྱ་དོན་གྱི་ཡེ་
ཤེས་འདྲེན་མི་ནུས་པས་སོ། །དེས་ན་བཞི་པ་དེ་མཚོན་བྱེད་དཔེའི་ཡེ་ཤེས་ཕྱག་རྒྱ་ཆེན་པོ་ཡིན་
ནོ་ཞེས་ངོ་སྤྲད་ནས། མཉམ་གཞག་ཏུ་གཟུང་འཛིན་འཁྲུལ་པས་དག་པའི་ལྟ་བ་དེ་ཡེངས་མེད་
དུ བསྐྱང་ཞིང་། རྗེས་ཐོབ་ཏུའང་གཉིས་སྣང་ཅི་ཤར་ཡང་ལྟ་བ་དེའི་རྩིས་ཟིན་པར་བྱས་ལ།
ཆགས་སྡང་སོགས་འཁྲུལ་པ་རང་རྒྱུད་པར་མ་ཤོར་བར་དྲན་པའི་ལྕགས་ཀྱུ་སྙིང་ལ་གདབ་པར་
བྱའོ། །དེ་ནི་རྗེ་བཙུན་གྱིས། མཚོན་བྱེད་དཔེ་ཡི་ཡེ་ཤེས་ངོ་སྤྲོད་བྱ། །ཞེས་གདམས་པའི་
སྙིང་པོ་ཡིན་ནོ། །དེས་ན་ཉམས་སྐྱོན་ཅན་སྐྱོན་མེད་ཅི་ཤར་ཡང་སྙིང་མི་དགའ་བའམ། ཧ་ཅང་
དགའ་ཆེས་པའི་རེ་དོག་མི་བྱ་བར། ནང་རྡོ་རྗེའི་ལུས་ཀྱི་རྟེན་འབྲེལ་ལས་བྱུང་བའི་ཉམས་མྱོང་དུ་
ཤེས་པར་བྱེད་པ་ནི་གདམས་ངག་གི་སརྒ་མ་ལོག་པ་ཞེས་བྱ་བའི་གནད་ཡིན་ལ། དེ་དག་ཀྱང་བྱུང་
རྒྱལ་དུ་བསྐྱངས་པ་ཙམ་གྱིས་མི་ཆོག་གི་དེ་གཉིས་གང་ལའང་སེམས་ཀྱི་དྭངས་སྙིགས་ཕྱེ་སྟེ།
ལྟ་བ་འཁོར་འདས་དབྱེར་མེད་དང་བསྲེ། རྙོག་བྲལ་གྱི་ཟུང་འཇུག་ཆོས་དབྱིངས་རང་བཞིན་འོད་
གསལ་ལ་མཉམ་པར་འཇོག་པ་ནི་སྐྱོན་མེད་མ་སྐྱེས་པ་སྐྱེད་པར་བྱེད་པ་དང་། སྐྱེས་པ་བོགས་
དབྱུང་བ་དང་། སྐྱོན་ཅན་སྐྱོན་མེད་དུ་བསྒྱུར་བའི་གནད་དེ། ཉམས་མྱོང་སྐྱེས་ནས་ལྟ་བ་དག་དང་
བསྲེ། །ཞེས་པའི་སྙིང་པོའོ། །དོན་དེ་དག་ཀྱང་ས་སྐྱ་པཎྜི་ཏས། གཏུམ་མོ་སྒོམ་པ་ཕལ་
ཆེར་ཡང་། །ནང་གི་རྟེན་འབྲེལ་མི་ཤེས་པར། །དྲོད་ཙམ་ལ་ནི་དམིགས་པར་གོ ། ཡེ་ཤེས་ཅུང་
ཟད་སྐྱེས་ན་ཡང་། །དེ་དག་ཉོན་མོངས་རྣམ་རྟོག་དང་། །འབྱེད་པའི་ཐབས་ལ་མི་མཁས་
པས། །རྫོགས་པའི་སངས་རྒྱས་ལམ་མི་འགྱུར། །ཞེས་དང་། དེའི་རང་མཆན་ལས།
ཞིང་དང་ཡུར་མ་འདྲེས་ནས་སྐྱེ་བ་ལྟར་ཉོན་མོངས་རྣམ་རྟོག་དང་ཡེ་ཤེས་འདྲེས་ནས་སྐྱེ་བས། །
དེ་འབྱེད་པ་ལ་ལམ་འབྲས་ལྟ་བུའི་གདམས་ངག་དགོས། ཞེས་བཤད་པའི་གནད་ཀྱང་འདི་
ཉིད་དེ། ཉོན་མོངས་རང་བྱུང་སོགས་ལ་ཏིང་ངེ་འཛིན་དང་ཉོན་མོངས་ཀྱི་ཆ་འདྲེས་ནས་ཡོད་པ་
འབྱེད་མ་ཤེས་ན། ཉོན་མོངས་པ་ཞེ་སྡང་ཆགས་སོགས་རང་རྒྱུད་པར་ཤོར་ནས་བར་ཆད་འཇུག །

འབྱེད་ཤེས་ན་ཞིང་གི་ཡུར་མ་སེལ་བ་ལྟར་བོགས་གོང་འཕེལ་དུ་འགྱུར་རོ། །གནད་ཇི་ལྟར་
སྙམ་ན། ཞེ་སྡང་རང་བྱུང་ལྟ་བུ་དེ་ཕྱི་ཡུལ་རྐྱེན་ལས་མ་ཡིན་པར་བསྒོམས་སྟོབས་ཀྱིས་རང་
བྱུང་དུ་སེམས་གནས་པའི་ཆ་ནས་ཏིང་ངེ་འཛིན་ཡིན་ཡང་། ཞེ་སྡང་གི་རྣམ་པར་ལངས་པའི་ཆ་
ནས་ཐ་མལ་པའི་ཞེ་སྡང་ཅི་འདྲ་བར་གྱུར་བའི་ཚེ། ཞེ་སྡང་གི་རྣམ་པ་ཅན་གྱི་འཁྲུལ་སྣང་དེ་ཁོ་
རང་གི་ཏིང་ངེ་འཛིན་གནས་ཆ་སལ་ལེ་བ་དེའི་ངང་དུ་བསྟིམས་ནས་མཉམ་པར་ཞོག་ཅིག །དེ་
ལྟར་བཞག་པས་མཐར་གཉིས་སྣང་འཁྲུལ་པའི་ཆ་དྭངས་པའི་སེམས་རང་བཞིན་འོད་གསལ་
གནས་ལུགས་དེར་སེམས་ཁྲོལ་ལེར་གནས་པ་ཞིག་འོང་སྟེ། དེ་ནི་བོགས་ཐོན་པ་ཡིན་པས་
དེའི་རྒྱུན་བསྐྱང་འཚལ་ལོ། །འདིར་རྗེ་མཁྱེན་བརྩེས་གོང་དུ་བུན་མེར་མི་འཇོག་པར་རིག་པ་
ཧུར་ཕྱུང་། བཟོ་མེད་དུ་འཇོག་གསུངས་པ་དང་། རྡོ་རྗེ་ཐེག་པའི་དགེ་སྦྱོར་ཐམས་ཅད་མཚོན་
བྱེད་དཔེའི་ཡེ་ཤེས་སུ་ཤར་བ་ཞིག་དགོས་གསུངས་པ་གནད་གཅིག་གོ །སྤྱོད་པའི་སྐབས།
གོང་སས་ཐོ་ཙམ་གསུངས། ཀླུ་སྒྲུབ་རྗེས་རྒྱུད་མན་ངག་སྤྱི་དང་མཐུན་པའི་སྤྱོད་པ་གསུམ་དང་།
གསུང་ངག་ཐུན་མོང་མིན་པའི་སྤྱོད་པ་གསུམ་མོ། །དང་པོ་ནི། དེ་ལྟ་བུའི་ཉམས་སྐྱེས་པའི་
རྣལ་འབྱོར་པ་དེས་རང་ཁྱིམ་མམ། དུར་ཁྲོད་སོགས་དབེན་པའི་གནས་སུ་སྔོན་འགྲོ་བསྒོམ་པ་
གསུམ་སོགས་དང་། ཁྱད་པར། ཚེ་འདིའི་རྣམ་གཡེང་སྐྲུན་པ་ལྟར་མཐོང་ནས། ཟབ་
གསང་ལྟ་བའི་རང་ཞལ་བསྟན་པའི་མོད། །ཉམས་དང་རྟོགས་པའི་ཆུ་ཀླུང་ཀུན་འདུ་བའི། །
གཉན་སའི་རི་ཁྲོད་ཟིན་པར་བྱིན་གྱིས་རློབས། །ཞེས་གསོལ་བ་གདབ། དེ་ནས་སྔར་
ཉམས་རྟོགས་འོད་གསལ་ཅི་ཤར་བའམ། མ་ཤར་ཡང་སྣང་བ་ཐམས་ཅད་འཁོར་འདས་
དབྱེར་མེད་ཀྱི་ལྟ་བས་ཁ་ལོ་བསྒྱུར་ཏེ། གསང་སྤྱོད་སོགས་གསུམ་གྱིས་ཁམས་འདུས་པ་
གསུམ་གྱི་ས་ལ་སྤྱད་པས། སྔར་གྲུབ་མཐའ་དང་པོ་སྙོགས་ན་གཉིས་པ་སོགས་རིམ་གྱིས་
བགྲོད། ཡི་གེའི་འགྲོས་ཐིམ། ཡི་གེ་གནས་གྱུར། འབྲས་བུ་ལོངས་སྐུ་འགྲུབ་པའོ། །
གཉིས་པ་མན་ངག་འདིའི་ལུགས་ཀྱི་འཕྲང་གསུམ་སྒྲོལ་བ་ལ་སྤྱོད་པ་གསུམ་སྤྱད་དགོས་པས།
འདུས་པ་དང་པོ་འདིར་སྣང་བ་དགྲར་ལངས་ཀྱི་འཕྲང་སྒྲོལ་བ་ལ་རྫུ་འཕྲུལ་རྐང་བཞིའི་སྤྱོད་པ་
སྤྱད་དགོས་པས། དེའི་ཚུལ་ནི། སྣང་གྲག་དགྲར་ལངས་པའི་འཕྲང་སྒྲོལ་བ་ལ་ལས་རླུང་
ཉི་ཁྲི་ཆིག་སྟོང་གི་སྒོ་དགག་དགོས། དེ་འགེགས་པ་ལ་ལས་རླུང་གི་གཙོ་བོ་འབྱུང་བཞིའི་རླུང་བཞི་

འཆིང་དགོས། དེ་འཆིང་བ་ལ་རླུང་དང་གཏུམ་མོ་འཁྲུལ་འཁོར་སོགས་དགོས་པས། དེ་
ཉམས་སུ་བླང་ཚུལ་ནི་སྔ་མ་ལྟར་རོ། །དེ་ལྟར་ཉམས་སུ་བླངས་པས་ས་རླུང་སོགས་རང་གནས་
སམ། དབུ་མར་འཆིང་བའི་ཚེ་འབྱུང་བཞིའི་རླུང་ཟིན་པའི་ཉམས་རྟགས་བྱུང་བ་དེ་ནི་རྫུ་འཕྲུལ་
ཞེས་བྱ། དེ་དག་འཆིང་བའི་ཉམས་ལེན་ནམ། རླུང་བཞི་པོ་དེ་ས་རླུང་རྫུ་འཕྲུལ་གྱི་རྐང་པ་
སོགས་བཞིར་འཇོག་པའོ། །འོ་ན། ཉམས་རྟགས་ཇི་ལྟར་འབྱུང་ན། འདི་ལ་བཞི། འབྱུང་བཞི་
རང་གནས་སུ་ཟིན་པའི་ཉམས། འབྱུང་བཞི་རླུང་སྟོབས་འཕེལ་བའི་ཉམས། འབྱུང་བཞི་ཆ་
མཉམ་དུ་ཟིན་པའི་ཉམས། འབྱུང་ཆུང་བཅུ་དྲུག་ཏུ་ཟིན་པའི་ཉམས་སོ། །དང་པོ་ནི། ས་
རླུང་རྫུ་འཕྲུལ་གྱི་རྐང་པས་ས་རླུང་རང་གནས་ལྟེ་བར་ཟིན་ཏེ་ས་རླུང་གི་ནུས་པ་ཆུ་རླུང་ལ་ཐིམ་
པའི་ཚེ་འོད་གསལ་དུ་བ་ལྟ་བུ། དེ་བཞིན་དུ་སྦྱར་ཏེ། ཆུ་རླུང་རང་གནས་སྙིང་གར་ཟིན་
པས་སྨིག་རྒྱུ། མེ་རླུང་རང་གནས་མགྲིན་པར་ཟིན་པས་སྲིན་བུ་མེ་ཁྱེར། རླུང་གི་རླུང་རང་
གནས་གསང་གནས་སུ་ཟིན་ཏེ་རླུང་གི་རླུང་གི་ནུས་པ་རྣམ་ཤེས་ལ་ཐིམ་པ་ན་མར་མེ་འབར་བ།།
ནམ་མཁའི་རླུང་རང་གནས་སྤྱི་བོར་ཟིན་ནས་རྣམ་ཤེས་འོད་གསལ་ལ་ཐིམ་པ་ན་ནམ་མཁའ་སྤྲིན་
མེད་ལྟ་བུའི་འོད་གསལ་འཆར། འདི་ནི་ཚིག་རྐང་ལས། ས་ཆུ་ལ་ཐིམ་ན་སྨིག་རྒྱུ།
ཞེས་པ་ནས། རྣམ་པར་ཤེས་པ་འོད་གསལ་ལ་ཐིམ་ན་ནམ་མཁའ་སྤྲིན་མེད་པ་ལྟ་བུ།
ཞེས་པའི་བར་གྱིས་ཤེས་སོ། །དེའི་ཤུགས་ལས་སྣང་མཆེད་ཐིམ་པ་ལས་འོད་གསལ་གསུམ་
སོགས་འཆར་ཚུལ་ཡང་འཕངས་པ་ཡིན་ནོ། །གཞུང་བཤད་འཕགས་མཛད་མ་དང་དགེ་རྒན་
མ་སོགས་མང་པོར་རླུང་གི་རླུང་རང་གནས་སྤྱི་བོར་ཟིན་པ་ཞེས་པ་ནི་ཡི་གེ་མ་དག་པའོ་གསུངས།
ཡང་གཞུང་བཤད་དང་ཁྲིད་ཡིག་འགའ་རེར། དང་པོར་ཡིད་ཀྱི་རླུང་ཟིན་པས་བེམས་པོའི་རླུང་
ནང་དུ་ལོག །དེས་རྩ་བའི་རླུང་ལྔ་ཟིན། དེས་ཡན་ལག་གི་རླུང་ནང་དུ་ལོག་ཅེས་པའང་ཡི་
གེ་མ་དག་པ་ལ་དཔྱད་པ་མ་ཞུགས་པ་སྟེ། རླུང་བཅུ་ལས་ལོགས་སུ་བེམས་པོའི་རླུང་མི་རྙེད་
ཅིང་། སྲས་དོན་མ་ལས། ཡིད་ཀྱི་རླུང་ཟིན་པས་བེམས་པོའི་རླུང་ཟུག་ཞི་ཞེས་པ་ལྟར།
ནང་དུ་རླུང་ཟིན་པས་ལུས་བེམས་པོ་ལ་རྩ་རླུང་གི་ཟུག་མི་འབྱུང་ཞེས་པའི་དོན་ཡིན་པའི་ཕྱིར་རོ་
གསུངས། ཡང་མན་ངག་གཏེར་མཛོད་ལས། གཡོན་གྱི་འབྱུང་བ་ལྔའི་རླུང་ལུགས་ལྡོག་ཏུ་རྒྱུ་བ་
ཟིན་པའི་དབང་དུ་བྱས་ན། ནམ་མཁའི་རླུང་ཟིན་པས་སྤྲིན་མེད་ཀྱི་ཉམས་སུ་མུན་ནག །རླུང་

གི་རླུང་ཟིན་པས་མར་མེའི་ཉམས་སྐྱེ་བའི་རྟགས་སུ་འཇའ་ཚོན། མེ་རླུང་ཟིན་པས་མེ་ཁྱེར་གྱི་
ཉམས་སྐྱེ་བའི་རྟགས་སུ་གློག །ཆུ་རླུང་ཟིན་པས་སྨིག་རྒྱུའི་ཉམས་སྐྱེ་བའི་རྟགས་སུ་ཟླ་བའི་
འོད་ཟེར། ས་རླུང་ཟིན་པས་དུ་བའི་ཉམས་སྐྱེ་བའི་རྟགས་སུ་ཉི་མའི་འོད་ཟེར་ལྟ་བུ་རྣམས་
འབྱུང་སྟེ། མཉམ་རྗེས་གཉིས་ཀ་ལ་མཐོང་སྣང་དང་། རྨི་ལྟས་ཅི་རིགས་འབྱུང་བས་ངོ་
ཤེས་པར་བྱས་ལ། ཉམས་ཐམས་ཅད་བྱུང་རྒྱལ་དུ་བསྐྱང་ངོ་གསུངས། འདིར་ཟིན་པ་དེ་
ཕྱིར་མི་རྒྱུ་བ་ཙམ་མ་ཡིན་ཏེ། དུད་འགྲོ་འགའ་ཞིག་ལའང་འབྱུང་བས་སོ། །དེས་ན་ཚད་
ཟིན་པ། གྲངས་ཟིན་པ། ནུས་པའམ་ཤུགས་ཟིན་པ། ཡོན་ཏན་ཟིན་པ་དང་བཞི་ལས།
དང་པོ་ནི། སོར་བཅུ་གཉིས་སོགས་ལས་སོར་རེ་རེ་སོགས་ཐུང་དུ་སོང་བའོ། །གཉིས་པ་ནི།
གྲངས་ཉིས་བརྒྱ་ཉེར་ལྔ་ལས་ཅི་རིགས་པར་ཉུང་དུ་སོང་བའོ། །གསུམ་པ་ནི། ཕྱིར་རྒྱུ་བའི་
ཤེད་ཆུང་དུ་སོང་སྟེ་འཇམ་སོང་གིས་རྒྱུ་བའམ། ཡང་ན་ས་རླུང་སོགས་ནུས་པ་སྲ་བ། གཤེར་
བ། ཚ་བ། ཡང་བ་སོགས་ཅུང་ཟད་ཉམས་པའོ། །བཞི་པ་ནི། རླུང་བཞི་རང་གནས་ལྟེ་བ་
སོགས་སམ། དབུ་མར་ཟིན་པས་འོད་གསལ་གྱི་རྟགས་རྣམས་འཆར་བའོ། །མན་ངག་གཏེར་
མཛོད་ལས། དང་པོ་གསུམ་རླུང་ཟིན་པ་མཚན་ཉིད་པ་མ་ཡིན་ཏེ། དུད་འགྲོ་སོགས་ལའང་
འབྱུང་བས་སོ། །སྲས་དོན་མར། གྲངས་ཚད་འགགས་པ་རླུང་ཟིན་པ་མཚན་ཉིད་པ་ཡིན་ཡང་།
ཆ་མཐུན་པ་ཙམ་ལས་འདས་ལམ་མ་གཏོགས་འཇིག་རྟེན་པའི་ལམ་དུ་མི་འབྱུང་གསུངས་པ་གནད་
ཡིན་ལ། འདིར་ཡོན་ཏན་ཟིན་པ་ལ་འབད་པར་རིགས་སོ། །གཉིས་པ་རླུང་ལྔ་སྟོབས་
འཕེལ་བའི་ཉམས་ནི། གཞིར་གནས་ཀྱི་ཁམས་དགུའི་དྭངས་མ་དམ་ཚིག་པ་ལ།
བསྒོམས་སྟོབས་ཀྱིས་ཡས་བྱོན་པའི་ཁམས་དགུའི་དྭངས་མས་བརྟེན་པ་ཀུན་གཞི་དང་བཅས་པ་
བྱིན་གྱིས་བརླབས་ཤིང་། ཁྱད་པར་མེ་རླུང་སྟོབས་འཕེལ་བས་བྱིན་གྱིས་བརླབས་པས། ཆུ་
ཕོར་གང་ཁྲག་ཐིགས་པས་དབང་བྱས་པ་ལྟར་ཁམས་གསུམ་མེར་འབར་བའི་ཉམས་འཆར་བ་
སོགས་དང༌། དེས་གཞན་ལའང་འགྲེའོ། །དེའང་ཚིག་རྐང་ལས། ས་ཆུ་མེ་རླུང་དང་
སེམས་མཉམ་པར་འདུས་ན་ཁམས་གསུམ་ཀུན་ཏུ་མེ་ལྟ་བུར་སྣང་ངོ༌། །ཞེས་སོགས་ཀྱིས་ཤེས་
སོ། །གསུམ་པ་འབྱུང་བཞི་མཉམ་རྒྱུ་ཟིན་པ་ནི། ལྟེ་བར་ས་རླུང་ཉིས་བརྒྱ་ཉི་ཤུ་རྩ་ལྔ་ཟིན་
པ་དང་མཉམ་དུ་སྙིང་མགྲིན་གསང་གནས་གསུམ་དུའང་ཆུ་མེ་རླུང་གི་རླུང་རྣམས་གྲངས་དེ་འདྲ་རེ་

ཟིན་པའམ། ཡང་ན་ལྟེ་བར་ས་རླུང་གིས་གཙོས་པའི་འབྱུང་བཞིའི་རླུང་ཉིས་བརྒྱ་ཉེར་ལྔ་པ་ཕྲག་
བཞི་བཞི་མགོན་པོ་གཅིག་གི་རླུང་སྟེ། རླུང་དགུ་བརྒྱ་པ་ཕྲག་གཅིག་ཟིན་པས་ནང་རྟེན་འབྲེལ་
བྱས། འབྱུང་བཞིའི་དྭངས་མ་འཕེལ་བས་ཀུན་གཞི་བྱིན་གྱིས་བརླབས་པ་ན། ལྷ་མོ་སྣ་
ཚོགས་ཀྱིས་གླུ་དང་གར་བྱེད་པས་མཆོད་པ་འབུལ་བ་འབྱུང་སྟེ། དེའང་ས་རླུང་གི་དྭངས་མས་
སྤྱན་མ་སེར་མོ། ཆུ་རླུང་གི་དྭངས་མས་མཱ་མ་ཀཱི་སྔོན་མོས་གར་མཆོད་སོགས་འབྱུང་སྟེ། དེ་ནི་
སྒོམ་ཆེན་ང་རྒྱལ་སྐྱེ་བའི་དུས་ཡིན་གསུངས། དེའང་ཚིག་རྐང་ལས། འབྱུང་གཞིའི་རླུང་མཉམ་
རྒྱུ་དང་ལྷ་མོ་སྣ་ཚོགས་ཀྱིས་གར་མཆོད། ཅེས་པས་ཤེས་སོ། །བཞི་པ་འབྱུང་ཆུང་བཅུ་དྲུག་ཏུ་
ཟིན་པའི་ཉམས་ནི། གཉགས་མར་འཕོ་བ་གཉིས་ཀྱི་རླུང་ཆ་མཉམ་པར་ཟིན་པས་ནང་རྟེན་
འབྲེལ་བྱས་ནས་ཞེས་སོགས་དང་། དེ་བཞིན་གཞུང་བཤད་ཐམས་ཅད་དུ་འཕོ་བ་གཉིས་ཀྱི་
རླུང་ལ་འབྱུང་ཆུང་བཅུ་དྲུག་ཚང་བར་བྱས་པ་བྱུང་ལ། དམར་མར་བཅུ་དྲུག་ཟེར་ཡང་བརྒྱད་ལས་
མི་འདུག་ཟེར་གསུངས་པ་ནི་མི་མེད་པར་སྣང་སྟེ། འཕོ་བ་གཉིས་ཀྱི་རླུང་ལ་འབྱུང་ཆུང་བརྒྱད་
གཉིས་བཅུ་དྲུག་འབྱུང་བའི་ཕྱིར་ཏེ། འབྱུང་བཞིའི་རླུང་ཉིས་བརྒྱ་ཉི་ཤུ་རྩ་ལྔ་ལ་ལྷ་མོའི་རླུང་།
ལྷ་མོ་དེ་བཞི་ལ་དགུ་བརྒྱ་པ་ཕྲག་གཅིག་སྟེ་མགོན་པོའི་རླུང་། དེ་གཉིས་ལ་སྟོང་བརྒྱད་བརྒྱ་སྟེ་
འཕོ་བ་གཅིག །འཕོ་བ་བཅུ་གཉིས་ལ་རླུང་ཉི་ཁྲི་ཆིག་སྟོང་དྲུག་བརྒྱ་འབྱུང་བ་དེ་གསུང་ངག་
སྐབས་འདིར་བཤད་པའི་ཕྱིར་རོ། །དེས་ན་འཕོ་བ་གཉིས་ལ་འབྱུང་ཆུང་བཅུ་དྲུག་ཚང་སྟེ།
འཕོ་བ་རེ་རེ་ལ་དགུ་བརྒྱ་པ་ཕྲག་གཉིས་གཉིས། དགུ་བརྒྱ་པ་ཕྲག་རེ་ལ་འབྱུང་ཆུང་བཞི་བཞི་
སྟེ་འབྱུང་ཆུང་བཞི་ཚན་བརྒྱད་གཉིས་བཅུ་དྲུག་འབྱུང་བའི་ཕྱིར་རོ། །དེ་ལྟར་འབྱུང་ཆུང་བཅུ་དྲུག་
ཟིན་པ་དང་མཉམ་དུ་ཡན་ལག་གི་རླུང་སྣའི་ཤིན་ཏུ་རྒྱུ་བ་དང་། ལྕེའི་མངོན་པར་རྒྱུ་བ་གཉིས་
ཀྱང་ནང་དུ་ལོག་པའི་རྟེན་འབྲེལ་གྱིས་འཇིག་རྟེན་གྱི་ཁམས་ཀྱི་དྲི་སྣ་ཚོགས་ཚོར་བ། རོ་སྣ་
ཚོགས་མྱོང་བ་འབྱུང་ཞིང་། ཤུགས་ཀྱིས་ན་གཟུགས་སྣ་ཚོགས་མཐོང་། སྒྲ་སྣ་ཚོགས་ཐོས་པ་
སོགས་ཀྱང་འབྱུང་སྟེ། ཚིག་རྐང་ལས། འབྱུང་བཞིའི་རླུང་སྣ་ཚོགས་དང་། དྲི་རོ་ཞེས་
པ་དེས་ཤེས་སོ། །འདུས་པ་དང་པོ་ལ་འཕྲང་སྒྲོལ་ཚུལ་འོག་ནས་འཆད་པར་འགྱུར་རོ། །
གསང་དབང་གི་འཕོ་བའི་སྐབས། གོང་ས་རྗེས་ལམ་ཙམ་གསུངས། ཀླུ་སྒྲུབ་རྗེས་སྦྱོང་
བའི་སྐབས་ཁྱད་པར་རྒྱས་པར་ན་ཟླ་བ་གང་ཡང་རུང་བའི་ཚེས་གཅིག་ནས་ཐུན་བཞིར་སྲོག་རྩོལ་

གྱི་རླུང་ཁུག་པ་བཅུ་བདུན་སྦྱང་། དེ་ནས་ཞག་ཉེར་གཅིག་གི་བར་དུ་ཉི་མ་རེ་རེ་ལ་ཁུག་པ་རེ་
རེ་སྤེལ་བས་སོ་བདུན་དུ་འཕེལ། ཡང་ཉེར་གཅིག་གི་བར་དུ་ཉི་མ་རེ་རེ་ལ་ཁུག་པ་རེ་རེ་ཕྲི་
བས་སྔ་མའི་ཚད་དུ་དབབ་བོ། །ཐུན་མོང་མ་ཡིན་པ་འོད་གསལ་ནས་འཕོ་བ་ནི་འཆི་ཁའི་འོད་
གསལ་འཛིན་པ་ཡིན་གསུང་པ་ཡོད་ཀྱང་། དབང་གོང་མ་གསུམ་གྱི་འཕོ་བ་ལ་འཇམ་མགོན་
ས་སྐྱ་པཎྜི་ཏ་ཆེན་པོའི་བརྡ་དོན་གསལ་བར། གཉིས་པ་དང་གསུམ་པའི་འཕོ་ཚུལ་ཡང་བཞི་པ་
དང་འདྲའོ། །ཞེས་དང༌། ཕྱག་རྒྱ་ཆེན་པོ་བདེ་སྟོང་ཤིན་ཏུ་རྣམ་པར་དག་པ་ནས་འཕོ་བ་ནི་
སྒྲོས་བཞིན་ནོ། །ཞེས་དང་། སྲས་དོན་མར། ལམ་ཕྱག་རྒྱ་ཆེན་པོ་ཞེས་པ་ནི་རྩ་དབུ་མ་
ཉིད་ལ་བྱ་སྟེ། ཞེས་གསུངས་པ་རྣམས་ཀྱིས་གོང་མ་གསུམ་གྱི་འཕོ་བ་ནི་འཆི་བ་འོད་གསལ་ཆོས་
སྐུའི་རྟེན་ལ་འཚང་རྒྱ་བར་ཞེས་བྱ་བའི་གདམས་པ་ཁྱད་པར་ཅན་ཡིན་པས། གདམས་པ་འདི་
ནི་ཐིམ་རིམ་གྱི་འོད་གསལ་གང་གི་སྐབས་སུ་དྲན་ཡང་ཆོག་མོད། གཙོ་ཆེར་དམར་ལམ་གྱི་
སྐབས་སུ་དགོས་རྒྱུ་ཡིན་པས། རྗེ་བཙུན་གོང་མའི་རྡོ་རྗེའི་ཚིག་བླ་མ་དམ་པའི་གསུང་སྒྲོས་
ཀྱིས་གསལ་བར་བྱས་ནས། རང་ལུས་ཀྱི་སྤྱི་བོ་ནས་ལྟེ་བའི་བར་དུ་རྩ་དབུ་མ། སྤྱི་བོའི་
སྟེང་དུ་རྩ་བའི་བླ་མ་ཡི་དམ་གྱི་རྣམ་པ་ཅན་གསལ་བཏབ་ཀྱང་འགལ་བ་མེད་དེ། དེར་རང་
ཤུགས་ཀྱིས་འཕོ་བའམ་སྲིད། གང་ལྟར་ཡང་སྤྱིར་སྲོག་རྩོལ་གྱི་ལས་རླུང་དང༌། བྱེ་བྲག་
རྩོལ་བའི་རླུང་དབུ་མར་ཐིམ་པས་གཡས་རོ་མའི་སྟོབས་ཉམས། ཨ་ཐུང་རཀྟ་དམར་པོ་དབུ་
མར་གྱེན་ལ་ཧྲིལ་གྱིས་སོང་བ་དང་གཟུང་རྟོག་དང་ཞེ་སྡང་གིས་དག་པའི་འོད་གསལ་ཉི་མའི་
མདངས་ལྟ་བུ་ཞིག་འཆར་ཏེ། དེའི་ཚེ་སྔར་གཏུམ་མོའི་བདེ་དྲོད་བསྒོམས་པའི་ལྟ་བ་རང་བྱུང་
གི་ཡེ་ཤེས་ཏུར་གྱིས་དྲན་པས་འོད་གསལ་མ་བུ་འཕྲོད། དབུ་མའི་མདུད་པ་སོ་སོའི་རྩ་མདུད་
རིམ་གྱིས་གྲོལ། ཕྱི་ནང་གི་མཁའ་འགྲོ་སྤྲིན་བཞིན་འདུ། དབུ་མ་ཉིད་དང་སྦས་པའི་རྩ་ལྔ་
འོག་མིན་དུ་ཤར་ཏེ། འཁོར་དཔའ་བོ་དང་མཁའ་འགྲོ་གྲངས་མེད་པ་དང་བཅས་རྟེན་དེ་ལ་སྐུ་
ལོངས་སྐུ་དང༌། ཐུགས་ཆོས་སྐུར་ཅིག་ཅར་དུ་འཚང་རྒྱ་བ་རབ། རྟེན་དེ་ལ་གྲུབ་མཐའ་
སྙོགས་པ་འབྲིང་། དཔའ་བོ་དང་མཁའ་འགྲོས་བསུས་ཏེ་མཁའ་སྤྱོད་རིག་འཛིན་ཙམ་བརྙེས་
པ་ཐ་མ། ཤིན་ཏུ་ཐ་ནའང་རྣམ་ཤེས་ཚངས་བུག་བརྡོལ་ཏེ་ཆོས་བྱེད་པའི་ལུས་རྟེན་བཟང་པོ་
ཞིག་རྙེད་པའི་རྟེན་འབྲེལ་འགྲིགས་པ་ཡིན་ནོ། །འདི་ལྟ་བུའི་གདམས་པ་ཟབ་མོ་ལ་གནད་དུ་

བསྣུན་ཤེས་ན་འཆི་ཀར་དངོས་གྲུབ་ལེན་པའི་དུས་ཀྱི་ས་ལམ་རིམ་པས་མྱུར་བར་བགྲོད་པ་ཡིན་
གྱི། ཁ་ཅིག་ས་ལམ་མ་བགྲོད་པའམ། ཅིག་ཅར་དུ་བགྲོད་ནས་འཚང་རྒྱ་ཞེས་འཆོལ་གཏམ་སྨྲ་
བ་དང་། ཁ་ཅིག་ཚེ་འདི་ལ་མཚོན་བྱ་དོན་གྱི་ཡེ་ཤེས་སྐྱེས་ན་འཆི་ཀར་འདའ་ཁ་མས་འཚང་རྒྱ་
བར་སྲིད་ཅེས་སྨྲ་བ་རྣམས་ཀྱང་བབ་འཆོལ་ཁོ་ན་སྟེ། གྲུབ་མཐའ་མ་སྙོགས་ན་འདའ་ཁ་མ་ཞེས་
ལན་གཅིག་མིན་པར་གསུངས་པའི་གནད་མ་དགོངས་གསུངས་པ་ཟབ་གནད་ཆེ། བར་དོའི་
སྐབས། གོང་ས་རྗེས་ལམ་ཙམ་གསུངས། ཀླུ་སྒྲུབ་རྗེས་གོམས་པ་ནི་གཏུམ་མོ་ཙཎྜ་ལཱི་
དང༌། ལྟ་བ་རང་བྱུང་ཡེ་ཤེས་ལ་གོམས་པར་བྱ་སྟེ། ནམ་ཞིག་བར་དོའི་འཕྲང་ལ་འགྲོ་བའི་
ཚེ་འདི་གཉིས་ལ་བརྟེན་ནས་བསྣམ་བྱ་ཨཱ་ལི་ཀཱ་ལིར་འཆར་བར་བྱའོ་སྙམ་པ་དང་། ལས་སྦྱོར་
གྱི་ཚེ་རྐྱེན་བདུན་ནམ། བསྣམ་བྱའམ། སྐྱེ་གནས་ཀྱི་རྣམ་པར་ཤར་ཚེ་དྲན་པ་གསུམ་གསལ་
གདབ། གང་སྣང་དེ་ཨཱ་ལི་ཀཱ་ལིའི་ཕྲེང་བ་སྔགས་ཀྱི་རང་སྒྲ་སྒྲོགས་པར་བསྒོམས་པས་འཇིགས་
སྐག་སོགས་བར་དོའི་སྣང་བ་འགགས། གྲུབ་མཐའ་སྙོགས་ཞེས་གསུངས་པ་གོང་གི་གསལ་
བྱེད་ཀྱི་ལེགས་ཆར་གྱུར། རྨི་ལམ་དང་སྒྱུ་ལུས་ནི་དངོས་གཞི་འདྲ་བ་ལ། གསང་དབང་གི་
ཁྱད་ཆོས་བསྒྱུར་བའོ།། །། །
༼༣༽ དབང་གསུམ་པ་དང་རྗེས་སུ་འབྲེལ་བའི་ལམ་དཀྱིལ་འཁོར་འཁོར་ལོ་ནི།
རྩ་རྒྱུད་ལས། དཀྱིལ་འཁོར་འཁོར་ལོའི་ཐབས་དང་ནི། །ཞེས་དང་། དཀྱིལ་ནི་སྙིང་པོ་
ཞེས་བརྗོད་དེ། །ཞེས་སོགས་ཀྱིས་བསྟན། འདི་ལའང་གཉིས་ལས། །
སྔོན་འགྲོ་ནི་གོང་དང་འདྲ། །
དངོས་གཞི་ལ་གསུམ། རྒྱས་པ་དང་། བསྡུས་པ་དང་། ཤིན་ཏུ་བསྡུས་པའོ། །
དང་པོ་ལ་ལྔ། རིག་མ་དག་པ། ལུས་ངག་མཉམ་པ། བྱིན་རླབས་མཉམ་པ། འདོད་པ་
མཉམ་པ་། མན་ངག་གི་གནད་ཀྱིས་ཟིན་པའོ། །དེ་ལ་ལྔ། བྱང་ཆུབ་ཀྱི་སེམས་དབབ་པ།
གཟུང་བ། བཟློག་པ། ཁྱབ་པ། མི་ཉམས་པར་བསྲུང་བའོ། །འདིའི་རླུང་གི་
ཞགས་པ་འཕོང་བའི་སྐབས། ཀུན་མཁྱེན་ཀླུ་སྒྲུབ་རྒྱ་མཚོའི་ཁྲིད་ཡིག་ཏུ། ལག་པ་གཉིས་
བརྐྱང་བསྐུམ་དྲག་ཏུ་བྱ་ཞེས་པ། ལག་པ་གཡོན་དང་རྐང་པ་གཡས་དུས་གཅིག་ཏུ། ལག་
པ་གཡས་དང་རྐང་པ་གཡོན་དུས་གཅིག་ཏུ་འཕོང་པར་བྱེད་པ་དང་
། བུ་ཆུང་གི་སྤྱོད་ལམ་བྱ་

བའི་སྐབས། གདན་གྱི་ཁར་ཕྱོགས་བཞིར་ཕར་འགྱེལ་ཚུར་འགྱེལ་བྱས་པའི་མཐར། རྐང་
པ་རྡོ་རྗེ་སྐྱིལ་ཀྲུང་བྱས་ལ། མགོ་བོ་མདུན་དུ་ས་ལ་ཐུག་པ། ཡང་རྒྱབ་ཏུ་ས་ལ་ཐུག་པ། དེ་
དུས་མགོ་བོ་སྤྲུག་པ་ལ་སོགས་གསུངས། གཉིས་པ་ལམ་བསྡུས་པ་ལའང་གསུམ་སྟེ། སྦྱོར་
བ་ཐུར་སེལ་གྱི་རླུང་དབང་དུ་བྱ་བ། དངོས་གཞི་ཐིག་ལེ་དབབ་གཟུང་ཅིག་ཅར་དུ་བྱ་བ། རྗེས་
མི་ཉམས་པར་བྱ་བའོ། །འདིའི་སྐབས་སྤྱིར་ཧུ་ལ་སོགས་པའི་ཞི་འདྲེན་འདི་རྣམས་ཧཱུྃ་གི་སྒྲ་མི་
གསལ་ཙམ་འབྱེད་པ་དང་། དང་པོ་ཤུགས་ཆུང་ཙམ་བྱས་ལ། དེ་ནས་ཤུགས་ཇེ་ཆེར་གཏང་བ་
གལ་ཆེ་བ་ཞིག་བདོག །ཡར་དྲངས་པ་ན་གསུས་ཁོག་གྱེན་ལ་སླེབས་པར་སོང་བ་ཞིག་དགོས།
སྨད་ཕྱི་ལ་འབུ་རུ་རུ་བྱུང་བ་གནད་དུ་མ་སོང་བ་ཡིན། ་ཧཱུཾ་ཞི་འདྲེན་གསུམ་བཏུད་ནས་དབུས་སུ་
འཁོར་གཅིག །དེ་ནས་གཡས་སུ་འཁོར་གཅིག །ཡང་དབུས་སུ་འཁོར་གཅིག །གཡོན་དུ་
འཁོར་གཅིག །ཡང་དབུས་སུ་འཁོར་གཅིག་སྟེ། དེ་ལྟར་ན་འཁོར་ལྔ་སྟེ། དེ་རེ་རེ་ལ་
འཁོར་གསུམ་གསུམ་སྟེ་བཅོ་ལྔ། དེ་བཞིན་དུ་ཕྱི་ལ་འབུད་པ་དང་པོར་དྲག་པོ་རིང་པོ་གཅིག །
འབྲིང་པོ་གཅིག །འབུད་པ་ཐུང་བ་གཅིག་སྟེ་གསུམ་གྱི་རྗེས་ལ་ཕྱིར་ཐུབ་ཚད་འཛིན་པ་སྔ་མ་
ལྟར་སྦྱང་བས་འཁོར་ལྔ་སྟེ་བཅོ་ལྔ། ནང་དུ་རྔུབ་པ་རིང་བ་གཅིག །འབྲིང་པོ་གཅིག །
ཐུང་བ་གཅིག་སྟེ་གསུམ་གྱི་རྗེས་ལ་ནང་དུ་ཐུབ་ཚད་འཛིན་པའི་རྗེས་སུ་འཁོར་གཅིག །དེ་ལྟ་
བུ་སྔར་ལྟར་བྱས་ལ་འཁོར་ལྔ་ལ་སོ་སོར་ཕྱེ་བས་བཅོ་ལྔ་སྟེ་བཞི་བཅུ་ཞེ་ལྔ་འབྱུང་། འདི་ཐིག་
ལེ་ཉམས་པ་སྲུང་བའི་མཆོག་ཡིན། འཆུན་ཆེ་བ་ཞིག་འདུག་གསུངས། གུང་མཛུབ་གཞིབ་
པའི་ཚུལ་མཆུ་གཉིས་ཀྱི་བར་སོ་ལ་རེག་ཙམ་བྱས་ལ། མགོ་འདར་བ་ཙམ་དུ་གཞིབ། ཧྭ་
ཧལ་གཉིས་པ་འདི་རླུང་ཕྱིར་འཕུལ་ནས་ཐུབ་ཚད་འཛིན་པའི་ལུགས་ཡིན། སེང་གེ་རྣམ་གྲོལ་
གྱི་ཕྱག་རྒྱ་བྱེད་པའི་ཚེའང་སྣ་བུག་མཐེབ་མཛུབ་ཀྱི་བར་དུ་བཅིར་ལ། རླུང་དྲག་ཏུ་རྔུབ་ཅིང་།
མགོ་སྤྲུག་པ་འདི་གལ་ཆེ་བར་ཡོད། སྤྱིར་ཡང་ཐིག་ལེ་ཟིན་པ་ཙམ་གྱིས་མི་ཕན། ལུས་ལ་
ཁྲེམས་པ་གལ་ཆེ། ཟིན་ཡང་ལུས་ལ་འགྲེམས་པར་མ་ཤེས་ན་ནད་དུ་འགྱུར་བའི་སྐབས་ཡོད་
དོ། །ཐིག་ལེ་འཕེལ་བས་མི་ཕན། བཞུ་བ་གལ་ཆེ། འཕེལ་ཡང་བཞུ་བར་མ་བྱུང་ན་
ཐིག་ལེ་མ་ཞུ་བའི་གེགས་བྱ་བ་ཟས་མང་དུ་ཟོས་ཀྱང་ལུས་ཟུངས་ལ་མི་ཕན། སེམས་མི་བདེ་
ཞིང་ལུས་སྔོ་སྐམ་ལ་འགྲོ་བ་སོགས་འབྱུང་། དེ་ལྟ་བུར་བྱུང་ན་བྱང་སེམས་བཞུ་བའི་མན་ངག་

རྣམས་དགོས་ཤིང་། གཞན་ཡང་སྣབས་ལ་སོགས་པ་བྱུང་ན་ཕྱིར་མི་འདོར་བར་དེ་དག་ལུས་
ལ་བྱུག་པ་དང་། སྦྱང་སོགས་དང་སྦྱར་ཏེ་ནང་དུ་ཟ་བ་ལ་སོགས་པ་བྱས་པས་ཕན་གསུངས།
གསུམ་པ་ལམ་ཤིན་ཏུ་བསྡུས་པ་འདོད་པའི་ལྕགས་ཀྱུ་ལའང་གསུམ་ལས། སྦྱོར་བ་ནི། དེའང་།།
ཁུ་ཚུར་དྲག་ཏུ་བཅངས་ནས་ནི། །སྲིན་པོའི་ལམ་ནི་ཡངས་པར་གཞག །ཡིད་ནི་ནམ་མཁའི་
དབྱིངས་སུ་གཏད། །ཐིག་ལེ་ངེས་པར་ཟིན་པར་འགྱུར། །ཞེས་པ་སྟེ། དེའི་དོན་ནི་
ལུས་སྐྱིལ་ཀྲུང་བཅས། ལག་པ་གཡས་རྡོ་རྗེ་ཁུར་ཚུར་བཅངས་པ་དཀུ་གཡས་སུ་པུས་མོའི་
སྟེང་ནས་ཕར་དྲག་ཏུ་བརྐྱང་། གཡོན་ཁུ་ཚུར་སྙིང་གར་བཅངས་ལ། ། ལྟོ་བ་ཚིགས་པ་ལ་
སྦྱར། མིག་གྱེན་དུ་བསྒྲད། ལྕེ་རྐན་ལ་སྦྱར། ཡིད་ནམ་མཁར་གཏད་ཅིང་། རྡོ་
རྗེའི་སྦུབས་སུ་ཨ་དཀར་པོར་བསམ་པ་ཡར་དྲངས་པར་མོས་ཏེ། སྟེང་རླུང་དྲང་། འོག་རླུང་
བསྐུམས་པས་ཐིག་ལེ་ངེས་པར་ཟིན་ནོ། །དེ་ལྟ་བུར་ཞག་བདུན་ལ་སོགས་པར་སྦྱང་ངོ་། །ལམ་གྱི་
དངོས་གཞི་བསྒོམ་པ་སོགས་ནི་གོང་དང་མཐུན་ནོ།། །༼༣༽ ལམ་དེ་ལ་གོམས་པར་བྱས་
པའི་འབྲས་བུ་འཇིག་རྟེན་པའི་ལམ་དུ་ལྟ་བ་དགའ་བ་བཞི་འཆར་བའི་ཚུལ་ཡང་། རྩ་རྒྱུད་ལས།
ལྷན་ཅིག་སྐྱེས་པས་གང་སྐྱེས་པ། །ལྷན་ཅིག་སྐྱེས་པར་དེ་བརྗོད་བྱ། །ཞེས་དང༌། དང་
པོར་དགའ་བ་ཙམ་ཉིད་དེ། །གཉིས་པའི་གྲངས་ལ་མཆོག་དགའ་ཉིད། །གསུམ་པ་ལ་ནི་
དགའ་བྲལ་དང་། །བཞི་པར་ལྷན་ཅིག་སྐྱེས་པར་བརྗོད། །ཅེས་སོགས་ཀྱིས་བསྟན།
དེ་ལ་དབྱེ་ན་བཞི། ཕྱི་གོ་རིམ་ལ་ལྟོས་པའི་དགའ་བ། ནང་གནས་ལ་ལྟོས་པའི་དགའ་བ།
སྤང་བྱ་ལ་ལྟོས་པ། རང་གི་ངོ་བོ་ལ་ལྟོས་པའོ། །དེ་རེ་རེ་ལའང་བཞི་བཞི་སྟེ། དགའ་
བ། མཆོག་དགའ། དགའ་བྲལ། ལྷན་སྐྱེས་སོ། །འདིར་ཡང་དགའ་བ་ཕྱི་མ་ལྷན་
སྐྱེས་ཉིད་སྐྱོན་མེད་དུ་གཟུང་བར་བྱའོ། །ཤེས་རབ་ཡེ་ཤེས་ལ་གོང་ས་མཆོག་ནས་མདོར་བསྡུས་
ཙམ་གསུངས་པའི། ནང་གནས་ལ་ལྟོས་པའི་སྐབས། དཔེ་འདི་ལ་སྙིང་མགྲིན་ལྟེ་གསང་
བཞི་གསུངས་པ་ཡིག་སྐྱོན་ཡིན་ནམ། ལྟ་བའི་སྐབས་སུ་ཀླུ་སྒྲུབ་རྗེས་ལྟ་བ་བསྐྱང་ཚུལ་ལ། དེ་
ལྟར་སྔར་བཤད་པའི་ཡས་བབས་དགའ་བཞིའི་དང་པོ་གསུམ་ནི་ཕྱག་ཆེན་དུ་ངོ་སྤྲོད་པར་མི་བྱ་སྟེ།
སྲེད་པས་བསྡུས་པའི་ཉམས་སྐྱོན་ཅན་ཡིན་པས་སོ། །ཡང་དེ་ལ་ཞུ་བདེ་ལྷན་སྐྱེས་ཀྱི་ཆ་དེའང་
དེར་ངོ་སྤྲད་པར་མི་བྱ་སྟེ། གང་ཕྱིར་འབྱུང་བ་ཆེ་བདེ་བ། །དེ་ཡི་བདེ་བ་དེ་ཉིད་མིན། །ཞེས་

དང༌། དབང་པོ་གཉིས་སྦྱོར་བདེ་བ་ནི། །དེ་ཉིད་ཡིན་ཞེས་སྐྱེས་ངན་སྨྲའི། །དེ་ནི་བདེ་
བ་ཆེ་ཡིན་ཞེས། །རྒྱལ་བ་མཆོག་གིས་མ་གསུངས་སོ། །ཞེས་བཤད་པས་སོ། །དེས་ན་
བཞི་པ་དེ་ལྷན་སྐྱེས་དང་ཞུ་བདེའི་ཆ་ཡིན་ཡང་། དེ་ཉིད་རང་བཞིན་ལྷན་སྐྱེས་འཁོར་འདས་
དབྱེར་མེད་ཀྱི་ལྟ་བས་ཟིན་པ་ནི་མཚོན་བྱེད་དཔེའི་ཡེ་ཤེས་ཡིན་པར་ངོ་སྤྲོད་པར་བྱ་སྟེ། ལུས་
ལ་ཡེ་ཤེས་ཆེན་པོ་གནས། །ཞེས་དང་། ལུས་གནས་ལུས་ལས་མ་སྐྱེས་པའོ། །ཞེས་
སོགས་ལ་རྗེ་བཙུན་གོང་མས་ཞུ་བདེ་ལྷན་སྐྱེས་དང་། རང་བཞིན་ལྷན་སྐྱེས་ལ་སྦྱོར་ཚུལ་གཉིས་
མཛད་པའི་གནད་ཀྱིས་ཤེས་པའི་ཕྱིར་རོ། །དེས་ན་དེ་ལྟ་བུ་བསྐྱང་ཚུལ་དང་། ལྟ་བ་དང་
བསྲེས་ནས་སྐྱོན་ཅན་སྐྱོན་མེད་དུ་བསྒྱུར་བ་དང༌། གོང་དུ་བོགས་དབྱུང་བའི་གནད་སོགས་
གསང་དབང་དུ་བཤད་པས་ཤེས་ལ། འདི་རྗེ་མཁྱེན་བརྩེའི་དགོངས་པ་དང་གཅིག་ཚུལ་གོང་
དུ་བཤད་པས་མཚོན་ཏེ་དོན་གཅིག་གོ །སྤྱོད་པས་བོགས་དབྱུང་བ་ལ། ཀླུ་སྒྲུབ་རྗེས་ཐུན་
མོང་དང༌། ཐུན་མོང་མ་ཡིན་པ་གཉིས་ལས། དང་པོ་ནི། ལམ་དཀྱིལ་འཁོར་འཁོར་ལོ་
ཕོ་ཉའི་ལམ་བསྒོམས་པའི་དགའ་བདེའི་ཡེ་ཤེས་ཆུ་བོའི་རྒྱུན་ལྟ་བུ་དེ། འཁོར་འདས་དབྱེར་
མེད་ཀྱི་ལྟ་བ་རྒྱ་མཚོ་ཆེན་པོ་ལྟ་བུ་དེར་བསྲེས་ཏེ། བདེ་སྟོང་ཟུང་འཇུག་ཕྱག་རྒྱ་ཆེན་པོའི་ངང་
ནས། གཉན་ཁྲོད་ལ་སོགས་པའི་གནས་སུ། ཀུན་འདར་མངོན་སྤྱོད་གཙོ་བོར་བྱེད་པ་སྟེ།
ཚུལ་ནི་སྔར་བསྟན་པ་བཞིན་ནོ། །གཉིས་པ་ཐུན་མོང་མིན་པ་ནི། འདུས་པ་བར་པ་འདིར་
སྟོང་པ་དགྲར་ལངས་ཀྱི་འཕྲང་སྒྲོལ་དགོས་པ། དེ་ལ་འཕྲང་དེ་ངོས་ཟིན་དགོས་པས། སྤྱིར་
གསུང་ངག་ལས་སྟོང་པ་དགུར་བཤད་དེ། མཐོང་ཡུལ་འགགས་པའི་སྟོང་པ་ནི་ཤེས་རབ་ཀྱི་
ཨཱར་རླུང་སེམས་ཐིམ་པ་ལས་འབྱུང་། གཟུང་འཛིན་གྲོལ་བའི་སྟོང་པ་ནི་སྙིང་པོའི་ཨཱར་རླུང་
སེམས་ཐིམ་པ་ལས་འབྱུང་། འདི་ལ་ཟུང་འཇུག་གི་ཧཱུྃ་སོགས་གསུང་པའང་འདུག་པ། ཨཱ་དང་ཧཱུྃ་
གཉིས་ཀ་ལ་རླུང་སེམས་འདུས་པས་གཟུང་འཛིན་གྱི་རྟོག་པ་སྤོང་པར་གསུངས་ཤིང་། ཧཱུྃ་གིས་ཅུང་
འཕགས་པ་ལྟ་བུར་གཉགས་མ་དང་སྲས་དོན་མར་གསུངས་པ་དེ་ལ་དགོངས་པར་འདྲའོ། །ཚོགས་
དྲུག་འགགས་པའི་སྟོང་པ་ནི་འགོག་པའི་རྩར་རླུང་སེམས་ཐིམ་པ་སྟེ། གཙོ་བོར་ལོངས་སྤྱོད་ཀྱི་
རླབས་སམ། གཞུངས་པ་ལ་གནས། ཡོན་ཏན་གྱིས་སྟོང་པའི་སྟོང་པ་ནི་རླུང་སྤུ་གྲི་སྟོབས་
སུ་གྱུར་པ་ལས་འབྱུང༌། བདེ་བས་བརྒྱལ་བའི་སྟོང་པ་ནི་ཕྱི་དབྱིབས་ཀྱི་ཨར་རླུང་སེམས་ཐིམ་

པ་ལས་འབྱུང་། ཉི་ཚེ་བའི་སྟོང་པ་ནི་ཉམས་སྣང་ཅི་རིགས་ལ་དངོས་པོ་ཉི་ཚེ་བ་རེ་རེ་གཅིག་
གཉིས་མེད་པར་མཐོང་བའོ། །ངོ་བོ་ཉིད་ཀྱི་སྟོང་པ་ནི་ཆོས་དབྱིངས་དེ་བཞིན་ཉིད་དོ། །སྒྲོ་
འདོགས་ཆོད་པའི་སྟོང་པ་ནི་ཐོས་བསམ་གྱི་ལྟ་བའོ། །རྣམ་ཀུན་མཆོག་ལྡན་གྱི་སྟོང་པ་ནི་དག་
པ་གཉིས་ལྡན་གྱི་ཆོས་སྐུ་དེ་བཞིན་ཉིད་དོ། །དེ་ལྟར་དགུ་ལས། གཉིས་པ་། བདུན་པ།
བརྒྱད་པ། དགུ་པ་རྣམས་ནི་སྤོང་མི་དགོས། དྲུག་པ་བྱིང་བ་ཆེན་པོའི་འཕྲང་ཡིན་པས་འོག་
ཏུ་སྤང་། གསུམ་པ་འགོག་པའི་རྩར་རླུང་སེམས་ཐིམ་པས་ཚོགས་དྲུག་གི་འགྱུ་བ་ཆད་པ་དང་།།
བཞི་པ་མགྲིན་པའི་རླུང་སྤུ་གྲི་རྣམ་རྟོག་རྒྱ་འབྱམས་ཡོན་ཏན་གྱིས་སྟོང་པ་གཉིས་ཀྱི་སྤོང་ལུགས་
ཟུར་ནས་སྟོན་མོད། འོན་ཀྱང་འདི་རྣམ་རྟོག་རང་བྱུང་དང་ཆ་འདྲའང་ནང་གི་རྟེན་འབྲེལ་མི་
འདྲ་གསུངས། དེས་ན་འདི་ནི་དང་པོ་ཤེས་རབ་ཀྱི་ཨཱཋར་རླུང་སེམས་ཐིམ་པས་སྐྱོན་དངོས་པོ་
དང་མཚན་མས་སྟོང་། ཡོན་ཏན་ཞི་ལྷག་གིས་སྟོང་། བསམ་གཏན་གྱི་ཁང་བུ་བསམ་གཏན་
གྱིས་སྟོང་པ་སྟེ། འདི་ལ་ལོ་ཟླར་འགོར་ན་ས་ཐོབ་པའི་གེགས་སུ་གྱུར་པའི་སྟོང་པ་དགྲར་ལངས་
པའི་འཕྲང་ཡིན་པས། འདི་སྒྲོལ་དགོས་པ་ཡིན་ནོ། །དེ་སྒྲོལ་བའི་ཚུལ་ནི། སྤྱོད་པ་
འབྲིང་དྲན་པ་ཉེར་གཞག་བཞི་བསྒོམ་སྟེ། རང་ལྷ་དམ་ཚིག་པར་བསམ་པ་ལུས་རྗེས་སུ་དྲན་
པ། ཡེ་ཤེས་པའི་འཁོར་ལོ་དགུག་ཅིང་གཞུག་པ་ལྷ་རྗེས་སུ་དྲན་པ། ཡི་དམ་ལྷའི་སྙིང་པོ་
ཟློ་བ་སྔགས་རྗེས་སུ་དྲན་པ། རྒྱན་དྲུག་གི་དག་པ་བསམ་པ་སྟེ་བཞི་བསྒོམས་པས་སྣང་བ་ལྷར་
འཆར། ལྷ་སྣང་སྟོང་ཟུང་འཇུག་གི་ཏིང་ངེ་འཛིན་ལས་མ་གཡོས་པར་ཡུལ་ཉེར་བཞི་སོགས་སུ་
སྤྱོད་པ་ལ་རྒྱུ་བར་བྱེད་དོ། །འོ་ན། ཤེས་རབ་ཀྱི་ཨཱདེ་ཇི་ལྟ་བུར་སྙམ་ན། དེ་ལ་བྷ་
གའི་ཡི་གེ་བཅུ་བཞི་ཤེས་དགོས་པས། དེའང་ལྟེ་བ་མན་ཆད་རོ་རྐྱང་གཉིས་གཡས་གཡོན་
མདུན་རྒྱབ་བཞིར་བསྣོལ་མར་གནས་པའི་གསང་གནས་སུ་རྩ་གསུམ་འཛོམས་ནས། དེ་མན་
ཆད་རོ་རྐྱང་གཉིས་ཀྱིས་དབུ་མའི་སྣ་སྦས་ནས་ཕྱི་ཤུན་དང་ནང་ཤུན་ལྟ་བུར་གནས་ལ། དེའང་
གཡས་རོ་མའི་ཆ་ཤས་ཀྱི་དང་པོ་ན་འདོད་ལྷའི་ས་བོན་ཨ་དཀར་པོ། དེ་འོག་གཟུགས་ཁམས་
ཀྱི་ཨོཾ་དཀར་པོ། དེའི་འོག་ན་མིའི་གྲོགས་སྔོན་པོ། གཡོན་རྐྱང་མའི་ཆ་ཤས་ཀྱི་དང་པོ་ན་ལྷ་མིན་གྱི་
སུ་སེར་པོ། དེའི་འོག་ཏུ་གཟུགས་མེད་ཀྱི་ཤེས་རབ་ཀྱི་ཨཱ་དམར་པོ་གནས་པ་དེ་འདི་ཡིན།
དེའི་འོག་ན་ཡི་དྭགས་ཀྱི་སྦེ་དམར་པོ། དེའི་འོག་ན་སྙིང་པོའི་ཨ་དཀར་པོ། གསང་གནས་

མན་ཆད་དབུ་མའི་ཆ་ཤས་དང་པོ་ན་དུད་འགྲོའི་དུ་ཡིག་དུད་ཀ །དེའི་འོག་ན་ཟུང་འཇུག་གི་ཧཱུཾ་
སྔོན་པོ། དེའི་འོག་ན་དམྱལ་བའི་ཏྲི་ནག་པོ། དེའི་འོག་ན་དབུ་མའི་ཆ་ཤས་དངོས་ནི་ཕྱི་
དབྱིབས་ཀྱི་ཨ་དཀར་པོ། དེའི་འོག་ན་སྲིན་པོའི་ཀྵ་ལྗང་གུ། དེའི་འོག་ན་སྟོབས་ཀྱི་ཧཱུཾ་སྔོན་
པོ། དེའི་འོག་ན་དྲག་པོའི་ཕཊ་དམར་ནག་སྟེ། དེ་གཉིས་ནི་རོ་རྐྱང་གི་ཆ་ཤས་མེ་མ་དང་གཉིད་
མར་གྲགས་པ་དེ་ཡིན་པར་སེམས་སོ། །སྲས་དོན་མ་དང་མན་ངག་གཏེར་མཛོད་སོགས་ལས།
གཡས་ཀྱི་དང་པོ་ན་བསམ་གཏན་གྱི་ཨོ། དེའི་འོག་ན་འདོད་ལྷའི་ཨ་ཞེས་དང་། གཡོན་གྱི་
དང་པོ་ན་ཤེས་རབ་ཀྱི་ཨཱ། དེའི་འོག་ན་ལྷ་མིན་གྱི་སུ་ཞེས་དང་། གསང་གནས་རྩ་གསུམ་
འཛོམས་པའི་རྩ་མདུད་ཟུང་འཇུག་གི་ཧཱུྃ། དེའི་འོག་ན་དུད་འགྲོའི་དུ་སེར་ནག་ཅེས་བྲིས་སྣང་
ཡང་། གླེགས་བམ་གྱི་ཡི་གེ་བཅུ་བཞིའི་དཔེ་བྲིས་ན་གོང་བཞིན་སྣང་བས་ཅིག་ཤོས་ཡི་གེ་མ་
དག་པ་ཨེ་ཡིན་བསམ། ཡུམ་ཆེན་མོའི་ཕོ་བྲང་ཞེས་པ་ཕལ་ཆེར་ན་སྙིང་པོའི་ཨཱལ་མཛད་འདུག་
ནའང་། དཔེ་བྲིས་ན་སྙིང་པོའི་ཨཱའི་འོག་ན་ཟུར་པའི་ཨ་གཅིག་བྲིས་སྣང་ངོ༌། །འདི་དག་
ཀྱང་ཁག་ཆེ་བར་སྣང་ཡང་ཡི་གེ་ན་སྣ་ཚོགས་ཤིག་འདུག་པས་ཞར་བྱུང་གི་འཕྲོས་ཙམ་མོ། །འཕོ་
བའི་སྐབས། གོང་ས་མཆོག་ནས་སྦྱང་བའི་སྐབས་སུ་རླུང་སྦྱང་བ་མི་འདུག་ཀྱང་། ཀླུ་སྒྲུབ་རྗེས་
རླུང་སྦྱངས་པ་དང་གསུངས་པས། གསང་དབང་སྐབས་ལྟར་སྦྱོང་བར་བཞེད་པ་འདྲ། ཡང་ལས་
སྦྱོར་སྐབས་ལས་སྦྱོར་ཐུན་མོང་བ་གོང་བཞིན་ལ། ཐུན་མོང་མིན་པ་འདི་གཙོ་བོར་དཀར་ལམ་
གྱི་ཚེ་སྟེ། རཀྟ་ཉི་མ་གྱེན་ལ་འཁྱུགས་པའི་སྟོང་ཉམས་དང་། བྱང་སེམས་ཟླ་བ་ཐུར་ལ་
འཁྱུགས་པའི་བདེ་བ་གཉིས་ཀྱི་རྟེན་འབྲེལ་ལས་བདེ་སྟོང་རྡོ་རྗེ་སེམས་དཔའ་དེ་དང་ཞལ་མཇལ་
བ་དེ་ངོ་འཕྲོད་པར་བྱེད་པའི་གནད་ཀྱིས་སོ། །དེས་ན་རྩ་དབུ་མ་དང་ཚངས་བུག་གི་སྟེང་དུ་ལྷ་
དང་བླ་མ་དབྱེར་མེད་དཔའ་བོ་མཁའ་འགྲོ་དང་བཅས་པ་གསལ་གདབ། སྔར་དམར་ལམ་གྱི་སྟོང་
ཉམས་ཆད་དེ་བ་དེ་དང་ཟླ་བ་ཐུར་འབབས་ཀྱི་གནད་ཀྱིས་འཛིན་རྟོག་དང་འདོད་ཆགས་ཀྱི་རྟོག་
པ་བཞི་བཅུ་འགགས་པའི་བདེ་སྟོང་ཟུང་འཇུག་འོད་གསལ་མ་དེ་ལྷག་གེར་ཤར་བའི་དུས་དེར།
སྔར་ལམ་དུས་ཀྱི་ལྷན་སྐྱེས་བདེ་སྟོང་འཁོར་འདས་དབྱེར་མེད་ཀྱི་ལྟ་བ་ཁུར་གྱིས་དྲན་པས་འོད་
གསལ་མ་བུ་འཕྲོད། རྡོ་རྗེ་སེམས་དཔའི་ཞལ་མངོན་སུམ་དུ་མཇལ། རབ་འབྲིང་ཐ་གསུམ་གྱི་
སྒོ་ནས་གྲོལ་བའི་ཚུལ་ནི་སྔ་མ་བཞིན་ནོ། །བར་དོའི་སྐབས། གོང་ས་རྗེས་ལམ་ཙམ་གསུངས།

ཀླུ་སྒྲུབ་རྗེས་སྦྱོང་བ་བར་དོའི་གནས་ལུགས་དྲན་པ་གསུམ། ལས་སྦྱོར་ནི། བར་དོར་བསྣམ་བྱ་
ཤར་བའི་ཚེ་དྲན་པ་གསུམ་གསལ་གདབ། ལྷན་སྐྱེས་ཀྱི་བླ་མས་ཕྱག་གིས་འཁྲིད་པ་བཞིན་དུ་
བསྣམ་བྱའི་སྣང་བ་ཕོ་ཉའི་ལམ་གྱི་རང་བཞིན་བྱང་སེམས་མུ་ཏིག་གི་རྡོག་མ་ལྟ་བུས་བདེ་སྟོང་ཟུང་
འཇུག་གི་ལམ་བསྟན་ཏེ་གྲུབ་མཐའ་སྙོགས་ཚུལ་སོགས་སྔ་མ་ཁོ་ན་ལྟར་རོ། །ལམ་གྱི་ཚོད་
འཛིན་རྨི་ལམ་དང་སྒྱུ་ལུས་ཀྱི་ཁྲིད་ནི། སྦྱོར་དངོས་རྗེས་གསུམ་གྱི་ཁྲིད་ཕལ་ཆེར་གོང་བཞིན་
ལ། ཉིན་པར་གྱི་འཁྲུལ་སྣང་ཐམས་ཅད་ཕོ་ཉའི་ལམ་གྱི་བདེ་སྟོང་ཟུང་འཇུག་གི་དབྱིངས་སུ་
བསྟིམས་ཏེ། ཉིན་སྣང་ཐམས་ཅད་སྣང་ཡང་བདེ་སྟོང་གི་ལྟ་བས་ཟིན་པའི་སྒྱུ་མ་ལྟར་རྟོགས་
པའི་ཏིང་ངེ་འཛིན་ལ་རྩལ་སྦྱང་། དྲན་པ་གསུམ་གྱི་འདུན་པ་ཝ་ལེ་བར་བྱས་པའི་གནད་ཀྱིས་
ལས་སྦྱར་རྨི་ལམ་རང་ཟིན་འབྱུང་ལ། དེས་རྨི་ལམ་གྱི་ཉིང་འཁྲུལ་ཐམས་ཅད་འོད་གསལ་དུ་
ཤར། དྲན་པ་གསུམ་དང་སྤྲུལ་སྒྱུར་ཅི་འདོད་འབྱུང་སྟེ། དེས་ནི་འཆི་ཁ་དང་བར་དོའི་ཉམས་
ལེན་འཁྱོངས་པའི་གདིང་ཚད་ཁོང་དུ་ཆུད། ཉིན་མཚན་གྱི་ཉམས་མྱོང་སྣེ་འབྲེལ་བས་འཁྲུལ་
འབྱམས་ཀྱི་བར་ལག་འགྱེལ་བ་ཞེས་བྱ་བ་ཡིན་ནོ།། །།
༼༣༽ དབང་བཞི་པ་དང་རྗེས་སུ་འབྲེལ་བའི་ལམ་རྡོ་རྗེའི་རྦ་རླབས་ནི། རྩ་རྒྱུད་
ལེའུ་དང་པོ་ལས། རྐྱང་མ་ཤེས་རབ་རང་བཞིན་ཏེ། །ཞེས་བྱ་བ་ནས། གཟུང་དང་འཛིན་
པ་རྣམ་པར་སྤང་། །ཞེས་བྱ་བའི་བར་དང༌། གཞན་ཡང་། ལྟེ་བར་གཏུམ་མོ་སྦར་བ་དང་། །ཞེས་པ་
དང༌། དང་པོ་དབྱངས་ཡིག་རང་བཞིན་གྱི། །བློ་ཞེས་སངས་རྒྱས་རྣམས་བཏགས་པ། །ཞེས་པ་
ལ་སོགས་པས་བསྟན། འདི་ལའང་གཉིས། །
སྔོན་འགྲོ་དང་། དངོས་གཞི་སྟེ། དང་པོ་གོང་ལྟར་ལ། །
དངོས་གཞི་ལ་གསུམ། འོག་རླུང་བསྐྱོད་པ་ལུས་ཀྱི་རྦ་རླབས། ངག་འདྲེན་པ་ཞི་དྲག་གི་
རྦ་རླབས། ཏིང་ངེ་འཛིན་སེམས་ཀྱི་རྦ་རླབས་སོ། །གཉིས་པ་ལ་གཉིས། ཞི་བ་དང་།
དྲག་པོའི་འདྲེན་ལུགས་སོ། །གསུམ་པ་ལ་གསུམ། ཐབས་ཀྱི་རྒྱུད་དག་པར་བྱ་བ། ཤེས་
རབ་ཀྱི་རྒྱུད་དག་པར་བྱ་བ། གཉིས་ཀའི་རྒྱུད་དག་པར་བྱ་བའོ། །དེའི་དང་པོ་གཉིས་པོ་རེ་
རེ་ལའང་གསུམ་གསུམ་སྟེ། རོ་མ་དབང་དུ་བསྡུ་བ། རྐྱང་མ་དབང་དུ་བསྡུ་བ། དབུ་མ་
དབང་དུ་བསྡུ་བའོ། །དེ་རེ་རེ་ལའང་ལྔ་ལྔ་སྟེ། རྩ་གང་དབང་དུ་འདུ་བ་དང་། རྦ་རླབས་

གང་རེངས་པ་དང་། རླུང་གང་ལ་དབང་ཐོབ་པ། ཡི་གེ་གང་གི་སྟོབས་གྲུབ་པ། རྣམ་
པར་ཐར་པའི་སྒོ་གང་དབང་དུ་བྱ་བ་རྣམས་སོ། །ལུས་ཀྱི་རྦ་རླབས་ཀྱི་སྐབས་སུ་ཚང་ར་གཡས་
སུ་འཕུལ་དུས་པུས་མོ་གཡས་པ་ཡར་འཐེན། ལག་པ་གཡོན་པས་པུས་མོ་གཡོན་གནོན།
དེ་བཞིན་དུ་གཡོན་ལའང་ཤེས་པར་བྱེད། ངག་གི་རྦ་རླབས་ཀྱི་སྐབས་སུ་ཨེ་ཡིག་གི་གདངས་
གྲེ་བ་ནས་འདོན་པའི་ཚུལ་དུ་བྱེད་དགོས་ཏེ། དེ་ལ་དང་པོ་འཛེར་བ་དང་ཆད་པ་བྱུང་ཡང་།
གོམས་ནས་གླིང་བུའི་སྐད་ལྟ་བུར་འབྱུང་བ་ཡིན། ངག་འདྲེན་དྲག་པོའི་སྐབས་སུའང་དེ་དང་
འདྲ། གཞན་ཐམས་ཅད་ཁྲིད་ཡིག་ན་ཡོད་པ་བཞིན་ཡིན། ལམ་འབྲས་པ་སྔ་མ་དག་གིས་
ངག་འདྲེན་ཞི་བ་སྒྲ་མེད་པ་དང་། དྲག་པོ་སྒྲ་དང་བཅས་པ་ཡིན་ཞེས་བཞེད། འདིར་བཀོད་
པ་གྲུབ་ཐོབ་ཡོན་ཏན་དཔལ་བའི་ལུགས་ཡིན། ལག་ལེན་བཟང་བར་བཞེད། གདངས་དེ་
ལྟར་བྱས་པས་རླུང་འདར། དེས་ལུས་འདར། དེས་རྩ་འདར། དེས་ཐིག་ལེ་འདར་ཞིང་
འཕེལ་ནས་གྱེན་ལ་འགྲོ་བའི་དགོས་པ་ཡོད། འདི་བྱང་སེམས་ཉམས་པ་ལྟ་བུའི་གེགས་བྱུང་
བའི་ཚེ་བྱེད་ཅིང་། དེའང་ཚོད་ཟིན་པར་བྱེད་དགོས། སྟོད་འཚངས་ཡོད་པའི་རིགས་ཀྱིས་
འདི་བྱེད་མི་ཉན་གསུངས། རིན་པོ་ཆེ་ཚོགས་སྒོམ་པ་ནས་བརྒྱུད་པའི་ལུགས་འདི་ལ་འདྲེན་
འདི་རྣམས་གང་བྱུང་བྱུང་དུ་བྱས་པས་གསང་སྒྲོགས་སུ་འགྲོ་བར་འདུག་ཟེར་ནས་བཞག་པས་ཕྱིས་
ཕྱག་ལེན་ཅུང་ཟད་ངན་པ་བྱུང༌། སེམས་ཀྱི་རྦ་རླབས་ཀྱི་དམིགས་པ་འདི་རྣམས་ད་ལྟ་མངོན་དུ་
མ་གྱུར་པའི་ཚེ་རྟོག་པས་སྒོམ་པའི་རྣམ་གཞག་གིས་དབང་བཞི་པའི་ལམ་གྱི་ལུགས་ཀྱི་ནུས་པ་ཆུང་
བ་འདྲ་བ་ཞིག་འདུག་སྟེ། མངོན་དུ་གྱུར་པའི་ཚེ་ཇི་ལྟ་བ་བཞིན་བྱེད་ནུས་པ་དེའི་རྟེན་འབྲེལ་
བསྒྲིག་པའི་དགོས་པ་ཡོད་གསུངས།། །། ༼༈༽ ལམ་དེ་བསྒོམས་པས་གནས་སྐབས་ཀྱི་
འབྲས་བུ་འཇིག་རྟེན་པའི་ལམ་དུ་ཉམས་སུ་མྱོང་བའི་མས་བརྟན་གྱི་དགའ་བ་བཞི་བདེ་སྟོང་ཤིན་
ཏུ་རྣམ་པར་དག་པ་ནི། སམྦྷཊ་ལས། རྣམ་དག་ཡེ་ཤེས་གཟུགས་ཅན་དང་། །འཁོར་
བ་རྣམ་པར་རྟོག་པ་ལ། །ཁྱད་པར་ཅུང་ཟད་ཡོད་མ་ཡིན། །ཞེས་པས་བསྟན། འདི་ལ་
གསུམ། གཙོ་བོར་ལུས་ལ་ཕན་འདོགས་པ་དང་། སེམས་ལ་ཕན་འདོགས་པ་དང་། ལུས་
སེམས་གཉིས་ཀ་ལ་ཕན་འདོགས་པའོ། །དེ་རེ་རེ་ལའང་གསུམ་གསུམ་ཡོད་ཅིང་། དེའང་
གསུམ་དུ་བཤད་པ་ནི་ཕན་ཡོན་གྱི་ལྡོག་པས་དབྱེ་བ་ཙམ་ལས། གསུམ་པོ་རིམ་ཅན་དུ་ཐ་དད་

པར་འབྱུང་བ་ནི་མ་ཡིན་ཏེ། དཔེར་ན་དྭངས་མ་ལྟེ་བར་བརྟན་ཙ་ན་དེའི་ནུས་པས་སེམས་ལ་
ཕན་འདོགས་པ་རང་རྒྱུད་ལ་བདེ་སྟོང་དུ་འཆར་བ་ཙམ་འབྱུང་། དེ་དང་ལྷན་ཅིག་ཏུ་ལུས་ལ་
ཕན་འདོགས་པ་ལྟེ་བ་མེ་ལོང་གི་ངོས་ལྟར་འཇམ་ཞིང་། སྐྲ་དཀར་གཉེར་མ་སྤོང་བ་དང་།
ལུས་སེམས་གཉིས་ཀར་ཕན་འདོགས་པ་ཐམས་ཅད་ཀྱི་སྙིང་དུ་སྡུག་པ་གཉིས་ཀྱང་འབྱུང་བ་ཡིན་
ནོ། །དེས་ན་འདིར་ཡང་དགའ་བ་བཞི་པ་ཉིད་སྐྱོན་མེད་དཔེའི་ཡེ་ཤེས་སུ་ཤེས་པར་བྱའོ། །དབང་
བཞི་པའི་སྐབས། གོང་ས་རྗེས་མདོར་བསྡུས་གསུངས། ཀླུ་སྒྲུབ་རྗེས་དེ་ལྟར་དབང་བཞི་
པའི་ལྟ་བ་ནི་མས་བརྟན་གྱི་དགའ་བ་བཞི་བདེ་སྟོང་ཤིན་ཏུ་རྣམ་པར་དག་པའི་དེ་ཁོ་ན་ཉིད་ཅེས་བྱ་
སྟེ། དེའང་དགའ་བ་དང་པོ་གསུམ་ཁོ་རང་ལ་ལྟོས་པའི་ལྟ་ཉམས་སྐྱོན་ཅན་ཡིན་། བཞི་པ་
དེ་སྐྱོན་མེད་ཡིན་པས། དེ་ཉིད་དཔེའི་ཡེ་ཤེས་ཕྱག་ཆེན་དུ་ངོ་སྤྲད་དེ་མཉམ་རྗེས་ཐམས་ཅད་དུ་
བསྐྱང་བ་ནི་སྔ་མ་ཁོ་ན་ལྟར་རོ། །དེས་ན་འདི་དག་ལའང་སྤྱིར་བཏང་དམིགས་བསལ་གྱི་གནད་
ཤེས་དགོས་ཏེ། ལྟ་བ་སྐྱོན་ཅན་སྐྱོན་མེད་ཅི་རིགས་དང་། དཔེ་དོན་གྱི་ཕྱག་ཆེན་ཅི་རིགས་
པར་འབྱུང་སྲིད་པའི་ཕྱིར་རོ། །འོ་ན། དབང་གསུམ་པའི་དགའ་བཞིའི་ཚེའང་མཚོན་བྱ་
དོན་གྱི་ཡེ་ཤེས་སྐྱེ་བ་སྲིད་དམ་སྙམ་ན། སྔར་བླ་མེད་དབང་བཞིས་སྨིན་ཟིན་སྐལ་ལྡན་ལས་
འཕྲོ་ཅན་ཞིག་ལ་སྲིད་དེ། ལས་འཕྲོ་ཅན་རང་གི་ངང་གིས་ཁམས་འདུ་བ་ལ་ཡེ་ཤེས་དབབ་
པའི་སྐབས་སུའང་སྐྱེ་བ་ཡོད་པའི་ཕྱིར་རོ། །སྔར་བླ་མེད་དབང་བཞིས་མ་སྨིན་པ་ལ་ནི་དབང་
གསུམ་པའི་ཡེ་ཤེས་དབབ་པ་སོགས་སུ་མཚོན་བྱ་དོན་གྱི་ཕྱག་ཆེན་སྐྱེ་བ་མི་སྲིད་དེ། རབ་དབྱེ་
ལས། དབང་བསྐུར་བཞི་པ་མ་ཐོབ་པར། །ཕྱག་རྒྱ་ཆེན་པོ་སོགས་བསྒོམ་དང་། །ཞེས་
བཤད་པ་དེ་དབང་བཞི་པ་མ་ཐོབ་པར་མཚོན་བྱ་དོན་གྱི་ཕྱག་ཆེན་མི་སྐྱེ་བ་ལ་དགོངས་པའི་སྙིང་པོ་
ཡིན་པའི་ཕྱིར་རོ། །འདིའང་རྗེ་མཁྱེན་བརྩེའི་གསུང་དང་དོན་གཅིག་ཚུལ་གོང་དུ་བཤད་པས་
ཤེས་སོ། །ཕྱག་ཆེན་དེ་སྤྱོད་པས་བོགས་དབྱུང་བའི་ཁྲིད་ལ་ཐུན་མོང་དང༌། ཐུན་མོང་མ་
ཡིན་པ་གཉིས་ལས། དང་པོ་ནི། དྲོད་ཆུང་ངུ་ཐོབ་ནས་ཀུན་འདར་གསང་སྤྱོད། འབྲིང་
པོ་ཐོབ་ནས་ཀུན་འདར་མངོན་སྤྱོད། དྲོད་ཆེན་པོ་མཐོང་ལམ་ཐོབ་ནས་ཀུན་ཏུ་བཟང་པོའམ།
ཕྱོགས་ལས་རྣམ་རྒྱལ་གྱི་སྤྱོད་པ་བྱ་བར་བཤད་པ་དེ་བཞིན་བྱེད་པ་སྟེ། གྲུབ་ཆེན་རྣལ་འབྱོར་
གྱི་དབང་ཕྱུག་གིས་ཇི་ལྟར་མཛད་པ་དེ་བཞིན་ནོ། །གཉིས་པ་ཐུན་མོང་མིན་པ་ནི། འདུས་

པ་ཐ་མ་འདིར་འཕྲང་གསུམ་ལས། བྱིང་བ་ཆེན་པོའི་འཕྲང་སྒྲོལ་དགོས་ལ། དེ་སྒྲོལ་བ་ལ་
ཕྱག་རྒྱའི་ཉམས་ལེན་དང་འབྲེལ་བ་སྤྱོད་པ་ཆེན་པོ་ཡང་དག་སྤོང་བཞིའི་སྤྱོད་པ་སྤྱད་དགོས་པ་
ཡིན་ནོ། །དེའང་ཇི་ལྟར་སྙམ་ན། ཁམས་འདུས་པ་ཐ་མའི་ཚེ་ཕྱི་དབྱིབས་ཀྱི་ཨར་རླུང་སེམས་
འདུས་པས་རྟེན་འབྲེལ་བྱས། ཟག་བཅས་ཀྱི་བདེ་པའི་ངང་དུ་བརྒྱལ་ཏེ་རྔ་སྒྲ་ལ་སོགས་པས་
ཀྱང་སད་པར་མི་ནུས་པའི་བྱིང་བ་ཆེན་པོའི་འཕྲང་ཟག་བཅས་ལ་ཟག་མེད་ཀྱི་མཐོང་ལམ་དུ་
བཟུང་ནས་ཆོག་ཤེས་པའི་བདུད་ཅེས་པ་ཞིག་འབྱུང་བ། དེས་ནི་ས་ཐོབ་པ་ལ་བར་དུ་གཅོད་
པས་འཕྲང་ཞེས་བྱའོ། །འཕྲང་དེ་སྒྲོལ་བ་ལ་ཡང་དག་སྤོང་བ་བཞིའི་ལམ་མམ། སྤྱོད་པ་
སྤྱད་དགོས་པས། སྤྱོད་པ་དེ་ལ་དབང་བཞི་པ་རྟེན་ཅན་ཞེས་པ་དངོས་ཀྱི་ཕྱག་རྒྱ་ལ་བརྟེན་
པའི་བཞི་པ་རྟེན་མཚན་ཉིད་པ་ལ་བརྟེན་ནས་མས་བརྟན་གྱི་དགའ་བ་ཉམས་སུ་མྱོང་བ་ཞིག་
དགོས་པས། དབང་དེ་བླང་བའི་ཡུལ་ནི་སྤྲུལ་པའི་སྐུའོ། །བླང་བའི་རྟེན་ནི་སྤྲུལ་སྐུས་ལུང་
བསྟན་པའི་ཕྱག་རྒྱ་པདྨ་ཅན་ནོ། །བླང་བའི་ཚུལ་ནི་ཕྱག་རྒྱ་དེའི་ཆོས་བཞི་ལྡན་གྱི་རྩ་བཙལ་ཏེ།
འདུ་ཤེས་གསུམ་ལྡན་གྱིས་སྙོམས་པར་ཞུགས་པས། ཤེས་རབ་ཀྱི་རྩ་མཛེས་པའི་སྤྱི་བོར་
ཐབས་ཀྱི་རིགས་ཀྱི་བདག་པོའི་རྩེ་མོ་ཚུད་དེ། ཡང་དག་སྤོང་བཞིའི་རྟེན་འབྲེལ་སྒྲིག་པའི་ཚུལ་
གྱིས་སོ། །དབང་རང་གི་ངོ་བོ་ནི་ཡང་དག་སྤོང་བ་བཞི་སྟེ། ཁ་སྦྱོར་དེའི་སྐབས་སུ་གཡོན་རྐྱང་
མའི་སྙིང་པོའི་ཨ་ཐིག་ལེའི་གཟུགས་ཀྱིས་ཀུན་འདར་གྱི་སྣ་རྩེར་བྱོན་པ་ནི་ཡི་གེའི་རྟེན་འབྲེལ་
འགྲིགས་པ་སྟེ། ཡི་གེ་ཡང་དག་སྤོང་བ། ལས་རླུང་རྣམས་རོ་རྐྱང་གཉིས་སུ་རྒྱུ་བ་སྤངས་
ནས་དབུ་མར་འཇུག་པ་ནི་རླུང་གི་རྟེན་འབྲེལ་འགྲིགས་ཏེ། རླུང་ཡང་དག་སྤོང་བ། རྩ་རོ་
རྐྱང་གཉིས་ཀྱི་མས་སྣ་དབུ་མའི་མས་སྣར་ཚུད་དེ་རྩ་གསུམ་ཡི་གེ་ལྔའི་དབྱིབས་སུ་གྱུར་པས་རྩའི་
རྟེན་འབྲེལ་འགྲིགས་ཏེ། རྩ་ཡང་དག་སྤོང་བ། ཁམས་དྭངས་མ་ཐམས་ཅད་རྩ་གསུམ་འཛོམས་
པའི་གནས་དབུ་མའི་མས་རྩེར་སྙིང་པོའི་ཐིག་ལེའི་ངོ་བོ་དེ་ལ་འདུས་ཤིང་ཐིམ་པས་ཐིག་ལེའི་
རྟེན་འབྲེལ་འགྲིགས་ཏེ། ཐིག་ལེ་ཡང་དག་སྤོང་བ། དེ་ལྟར་རྟེན་ཡང་དག་སྤོང་བ་བཞིའི་
རྟེན་འབྲེལ་འགྲིགས་པས་བརྟེན་པ་སེམས་ལ་བདེ་སྟོང་ཟུང་འཇུག་གི་ཡེ་ཤེས་ཡས་བབས་ཀྱི་
དགའ་བ་བཞི་ཉམས་སུ་མྱོང་། ད་ནི་ཟག་པ་མེད་པའི་བདེ་བ་མྱུར་དུ་འཐོབ་པར་འགྱུར་རོ་
སྙམ་དུ་དགའ་བ་དང་སྤྲོ་བ་སྐྱེས་ཏེ། བྱིང་བ་ཆེན་པོའི་འཕྲང་སྒྲོལ། ཆོག་ཤེས་པའི་བདུད་

ཆོམ་པ་ཡིན་ནོ། །དེ་ལྟ་བུའི་ཡང་དག་སྤོང་བ་བཞི་དེ་ལས་བདེ་སྟོང་ཟུང་འཇུག་དཔེའི་ཡེ་ཤེས་
སྐྱེད་པར་བྱེད་པས། རྒྱུ་ལམ་དེ་ལ་ཚོགས་ལམ་ཆེན་པོ་དང༌། ལྟ་བ་ཉམས་མྱོང་དེ་ལ་དྲོད་
ཆེན་པོ་ཞེས་བྱ་ཞིང་། དྲོད་ཆེན་པོའི་ལྡོག་ཆ་ནས་ཕྱི་ནང་གི་རྩེ་མོ་གཉིས། བཟོད་པ་གཅིག །ཆོས་
མཆོག་གཉིས་རྣམས་འཇོག་གོ །ཞེས་པ་ནི་མན་ངག་འདིའི་ཐུན་མོང་བ་ཙམ་མོ། །ཐུན་མོང་མ་
ཡིན་པ་འཕགས་པའི་གསུང་དང་སྦྱར་ན། འདུས་པ་ཐ་མ་ཚོགས་ལམ་ཆེན་པོའི་རྟེན་ལ་དངོས་
དབང་བཞི་པ་ལ་བརྟེན་ནས་སྦྱོར་ལམ་དྲོད་སོགས་བཞི་དང་ལུགས་འབྱུང་གི་དགའ་བ་བཞི་སྦྱར་
ནས་རིམ་ཅན་དུ་སྐྱེ་བར་བཤད་དེ། དབུ་མའི་མདུད་པ་མེད་ས་སོར་བཞི་ཡོད་པའི་ཕྱི་ཤུན་ལ་
རླུང་སེམས་ཐུར་དུ་བསྐྱོད་པས་དྲོད་རྩེ་དང༌། དགའ་བ། མཆོག་དགའ་གཉིས། ནང་
ཤུན་ལ་གྱེན་དུ་བསྐྱོད་པས་བཟོད་མཆོག་གཉིས་དང་། དགའ་བྲལ། ལྷན་སྐྱེས་གཉིས།
དེ་དག་རེ་རེ་ལའང་བཞི་བཞིར་ཕྱེ་བའི་དྲོད་སོགས་བཅུ་དྲུག་ལས་དགའ་བ་བཅུ་དྲུག་རྣམས་སྐྱེ།
སྤང་བྱ་བཟུང་འཛིན་གྱི་རྣམ་རྟོག་བཅུ་དྲུག་སྤོང་ཚུལ་དང་སྦྱར་ཏེ་ལེགས་པར་བཤད་དོ། །དེའང་
ཅུང་ཟད་དབྱེ་ན། མཆོག་གི་ཟེ་བར་རླུང་སེམས་འདུས་པ་དེ་རྩ་མདུད་དང་པོ་མན་ལ་མདུད་པ་
མེད་ས་སོར་བཞི་རྩ་གསུམ་འདྲེས་པ་ལྟ་བུར་ཡོད་པའི་ཕྱི་ཤུན་ལ་སོར་ཕྱེད་པ་བཞི་ཐུར་དུ་བསྐྱོད་
པས་དྲོད་ཆུང་ངུ་། འབྲིང་། ཆེན་པོའི་ཆུང་ངུ་། ཆེན་པོ་བཞི་རིམ་བཞིན་དང་། དགའ་
བའི་དགའ་བ་སོགས་བཞི་རིམ་བཞིན་སྐྱེ། མཐོང་སྤང་ཉོན་མོངས་གཟུང་རྟོག་ཅེས་པ་འདི་ཀུན་
ནས་ཉོན་མོངས་པའི་ཕྱོགས་སུ་གཏོགས་པ་སྟེ། རྩ་ཉོན་ཉེ་ཉོན་ཐམས་ཅད་ཀྱི་ཆར་གཏོགས་
པས་འདི་ཞེས་གཟུང་བའི་རྟོག་པ་སྟེ། དྲོད་ཆེན་པོའི་ཆེན་པོ། ཆེན་པོའི་ཆུང་ངུ་། འབྲིང་།
ཆུང་ངུ་བཞི་སྤངས་ཏེ་རང་བཞིན་མེད་པར་རྟོགས་པའོ། །ལམ་དུ་འབྱོངས་ན་ཉན་ཐོས་ཀྱི་ལམ་
ཆོད། གོལ་ན་འདོད་ཁམས་སུ་གོལ། དེ་ནས་ཡང་སོར་ཕྱེད་པ་བཞི་བསྐྱོད་པས་རྩེ་མོ་བཞི་
དང༌། མཆོག་དགའི་དགའ་བ་སོགས་བཞི་སྐྱེ། རྣམ་རྟོག་རྣམ་བྱང་ཞེས་པ་རྣམ་པར་བྱང་
བའི་ཕྱོགས་ཏེ་སེམས་སེམས་བྱུང་གི་དགེ་བའི་ཆར་གཏོགས། འདི་ཞེས་གཟུང་བའི་རྟོག་པ་
བཞི་ཚན་གོང་བཞིན་སྤངས་ཏེ་རང་བཞིན་མེད་པར་རྟོགས་པའོ། །ལམ་དུ་བསླངས་ན་རང་
སངས་རྒྱས་ཀྱི་ལམ་ཆོད། ཞེན་ན་གཟུགས་ཁམས་སུ་གོལ། དེ་ནས་སོར་ཕྱེད་པ་བཞི་དབུ་
མའི་ནང་ཤུན་ལ་གྱེན་དུ་བསྐྱོད་པས་བཟོད་པ་བཞི། དགའ་བྲལ་གྱི་དགའ་བ་སོགས་བཞི།

མཐོང་སྤང་རྫས་འཛིན་ཞེས་པ་གང་ཟག་རྫས་ཡོད་ཅེས་བེམས་ཤེས། ལྡན་མིན་འདུ་བྱེད་
གསུམ་འཛོམ་པའི་རྟེན་ཅན་དེ་སྔར་འདི་ཞེས་གཟུང་བ་དེ་བདག་གིར་འཛིན་པ་བཞི་ཚན་བཞི་
སྤངས་ཏེ་རང་བཞིན་མེད་པར་རྟོགས་པའོ། །ལམ་དུ་བསླངས་ན་ཕ་རོལ་ཏུ་ཕྱིན་པའི་ལམ་ཆོད།
ཞེན་ན་གཟུགས་མེད་དུ་གོལ། ཡང་སོར་བཞི་བསྐྱོད་པས་འཛིན་རྟོག་བཏགས་འཛིན་བཞི་
ཞེས་པ་ང་ཞེས་ངར་འཛིན་གྱི་སྐྱེས་བུ་བཏགས་ཡོད་རྟེན་ཅན་གྱིས་འདི་ཞེས་བཟུང་བ་དེ་བདག་
གིར་འཛིན་པ་བཞི་ཚན་བཞི་སྤངས་ཏེ་རང་བཞིན་མེད་པར་རྟོགས་པ་དང་སྦྱར་བས་སྤང་བྱ་གཟུང་
འཛིན་མཐའ་དག་སྤངས། གོལ་ས་མེད། སྔགས་ཀྱི་ལམ་ཆོད། རགས་པ་ཕྱིའི་རྟེན་
འབྲེལ་གྱི་ཡང་དག་སྤོང་བཞི་དང་། ཕྲ་བ་ནང་གི་རྟེན་འབྲེལ་གྱི་ཡང་དག་སྤོང་བཞིའི་རྟེན་
འབྲེལ་ཅིག་ཅར་དུ་འགྲིགས། ལྷན་སྐྱེས་ཀྱི་དགའ་བ་དང་པོ་གསུམ་འཆར། ཕ་རོལ་ཏུ་
ཕྱིན་པ་དང་སྒོ་བསྟུན་གྱི་དྲོད་སོགས་བཞི་དང་། སྤང་བྱ་སྤོང་ཚུལ་བླ་མེད་ཐུན་མོང་མིན་པའི་
ལུགས་འབྱུང་གི་དགའ་བ་བཅུ་དྲུག་ཤར། བྱིང་བའི་འཕྲང་བསྒྲལ། ཆོག་ཤེས་པའི་བདུད་
སྤང་བའི་གནད་འདི་ནི་གསུང་ངག་སྤྱི་ལ་སྦས་པ། བླ་ཆེན་འཕགས་པས་སྦས་དོན་ལྷུག་པར་
བཤད་པའོ། །དེས་ན་ཚིག་རྐང་ལས་རྡོ་རྗེའི་རྩེར་ལྷན་ཅིག་སྐྱེས་པའི་སར་ཞེས་པའི་གཞུང་
བཤད་རྣམས་ལས་ཡས་འབབས་ཀྱི་དགའ་བ་བཅུ་དྲུག་པ་དང་། མས་བརྟན་གྱི་དགའ་བ་བཅུ་
དྲུག་གི་དང་པོར་སྐྱེ་བ་ཞིག་བཤད་པའི། དེ་ཉིད་མཆོག་གི་ཟེ་བར་སྐྱེ་བ་གཅིག་པ་ཙམ་ལ་དགོངས་
ཀྱི། དེ་གཉིས་དུས་མཉམ་སྐྱེ་བ་ནི་མ་ཡིན་ཏེ། ཡས་བབས་དགའ་བ་བཅུ་དྲུག་པའི་ཚེ་རྩ་
མདུད་དང་པོ་གྲོལ་ལ་ཁད་པ་དང་། དེ་གྲོལ་མ་ཐག་མས་བརྟན་གྱི་དགའ་བའི་དགའ་བ་སྐྱེས་
ནས་མཐོང་ལམ་ས་དང་པོ་ཐོབ་པར་འཇོག་པའི་ཕྱིར་རོ། །དེ་ནས་མས་བརྟན་གྱི་དགའ་བ་དང་
པོ་གསུམ་གྱི་བར་ལ་ས་དང་པོ་དང་། ས་གཉིས་པ་ནས་བཅུ་གཅིག་པའི་བར་བཅུ་ལ་དགའ་བ་
རེ་རེ་དང༌། ས་བཅུ་གཉིས་པའི་རིང་ལ་ལྷན་སྐྱེས་ཀྱི་དགའ་བ་ཕྱི་མ་གསུམ་འཆར་བ་ལུགས་
འདིའི་གཏམ་མོ། །དེ་ལྟར་སྤྱོད་པ་ཆེན་པོ་ཡང་དག་སྤོང་བ་བཞི་ལ་བརྟེན་ནས་གསང་གནས་
ཀྱི་དབུ་མ་ལ་རྩ་མདུད་བཞི་ཡོད་པའི་དང་པོ་གྲོལ། ས་དང་པོ་ཐོབ། གསང་གནས་ཀྱི་
མདུད་པ་ཕྱི་མ་གསུམ། ལྟེ་སྙིང་གི་རྩ་མདུད་དྲུག་གཉིས་བཅུ་གཉིས་རྣམས་ཀྱི་གསུམ་གསུམ་
གྲོལ་བས་ས་རེ་ཐོབ་པས་བུམ་དབང་ས་དྲུག་ཐོབ། གྲུབ་མཐའ་འཁོར་འདས་དབྱེར་མེད་སྙོགས།
སྒྲ

མགྲིན་པའི་རྩ་མདུད་དྲུག་གཉིས་གྲོལ། གསང་དབང་ས་བཞི་ཐོབ། གྲུབ་མཐའ་མ་འདྲེས་
ལ་ཡོངས་སུ་རྫོགས་པ་སྙོགས། སྤྱི་བོའི་རྩ་མདུད་བཞི་ལས་དང་པོ་གསུམ་གྲོལ་བས་ས་བཅུ་
གཅིག་པ་དང་། ཕྱི་མ་གྲོལ་བས་ས་བཅུ་གཉིས་པ་ཐོབ་སྟེ། ཤེར་དབང་ས་གཉིས་ཐོབ།
གྲུབ་མཐའ་བདེ་སྟོང་རྒྱ་ཆུང་བ་སྙོགས། རྩ་མདུད་སོ་གཉིས་གྲོལ། མས་བརྟན་གྱི་དགའ་
བ་བཅུ་དྲུག་རྫོགས། ཡུལ་ཆེན་སོ་གཉིས་བགྲོད་ཟིན་པས་ད་ནི་སངས་རྒྱས་ཟིན་ནམ་སྙམ་ན།
རྒྱུད་ལུང་མང་པོའི་དངོས་བསྟན་ལས་ཀྱང་དེ་ཀ་བཤད་མོད། ད་དུང་སྦས་པའི་ཡུལ་ཆེན་ལྔ་མ་
བགྲོད་པས་ག་ལ་ཡིན། དེས་ན་སླར་ཡང་སྔར་གྱི་ཕྱག་རྒྱ་དེའམ། གཞན་ཡང་རུང་སྟེ།
ཕྱག་རྒྱ་མཚན་ལྡན་ལ་བརྟེན་ནས། བླ་མ་ངོ་བོ་ཉིད་སྐུ་ལས་ཉེ་རྒྱུའི་ཉམས་ལེན་སྐད་ཅིག་བདུན་
ལྡན་གྱི་འབྲས་བུའི་དབང་བླང༌། བཅུ་གསུམ་ཕྱེད་འོག་མ་ཞེས་པ་ལུང་སྒོ་བསྟུན་གྱི་མཐར་ཕྱིན་
པའི་ལམ། བཞི་པ་ས་ཕྱེད་ཅེས་པ་ས་དེར་སླེབས། གཙུག་ཏོར་ཕྱེད་འཕགས། སྦས་
པའི་ཡུལ་ལྔ་བགྲོད་ནས་ཉམས་ལེན་བྱེད་བཞིན་པ། འཁོར་འདས་ཐམས་ཅད་ཟག་མེད་བདེ་
སྟོང་ཆེན་པོར་ཤར་བའི་གྲུབ་མཐའ་བདེ་སྟོང་རྒྱ་ཆེ་བ་དེ་སྙོགས། སྐད་ཅིག་ཕྱི་མར་བཅུ་གསུམ་རྡོ་
རྗེ་འཛིན་སར་མི་འཇིགས་སེང་གེའི་ཁྲི་ལ་ཞབས་པད་བརྟན་པར་འགྱུར་བ་དེ་ལགས་སོ། །གཞུང་
བཤད་རྣམས་སུ་དབུ་མའི་མདུད་པ་གྲོལ་ཚུལ་ཁོ་ནར་བཤད། སྦས་པའི་རྩ་ལྔ་ལ་མདུད་པ་
གྲོལ་དུ་མེད་པ་དང་། ས་ཐོབ་ཚུལ་ལས་ཡུལ་བགྲོད་ཚུལ་མ་གསུངས་པ། སྦས་པའི་རྩ་ལྔའི་
སྒྲོས་མ་བྱུང་ཡང་། དོན་དུ་གཙུག་ཏོར་ཕྱེད་འཕགས་པ་མན་ཆོད་ལ་རྩ་མདུད་སོ་གཉིས་གྲོལ་
བས་ཡུལ་ཆེན་སོ་གཉིས་བགྲོད། ཕྱེད་འཕགས་པའི་སྐབས་དེར་སྦས་པའི་རྩ་ལྔའི་རིགས་ལྔའི་
ས་བོན་ལ་ཡི་གེ་བསམ་གྱིས་མི་ཁྱབ་པ་འདུས། བདུད་རྩི་ལྔ་ཤིན་ཏུ་དྭངས་པར་བྱས། རླུང་
ལྔ་ཤིན་ཏུ་དྭངས་པས་སྦས་པའི་ཡུལ་ལྔ་བགྲོད་ནས། སྦས་པའི་རྩ་ལྔའི་རྟེན་དང་བརྟེན་པའི་
དཀྱིལ་འཁོར་བཞི་དབུ་མར་ཐིམ་པ་དང་། གཞུང་བཤད་ཀྱི་གཟུང་འཛིན་རྦ་རླབས་རེངས་པ་
གཉིས་སྐབས་དོན་གཅིག །དེ་དག་གིས་འདུས་པ་ཐ་མར་བཞི་པ་རྟེན་ཅན་དངོས་ཀྱི་ཉམས་
ལེན་ཡིན་ལ། དེ་ཁྲིད་དུ་ཉམས་སུ་བླང་བ་ནི། བྱིང་བའི་འཕྲང་དང༌། ལྷ་དང་བླ་མའི་གདམས་
ངག་ལ་ཆོག་ཤེས་པ་སོགས་འཕྲང་དང་བདུད་ཀྱི་བར་ཆད་ཅི་རིགས་འབྱུང་ཉེ་བ་ན། སྐྱབས་
སེམས་གསོལ་གདབ་སྙིང་ཐག་པ་ནས་བསྒྲུབ། ལུང་བསྟན་པའི་པདྨ་ཅན་ཡིད་རིག་ཏུ་བསྟེན།

སྙོམས་པར་འཇུག་པའི་སྦྱོར་བས་བྱང་ཆུབ་ཀྱི་སེམས་དབབ། རྩ་གཉིས་དབུ་མར་ཚུད་པ་རྩའི་
གནད། ལས་རླུང་དབུ་མར་ཚུད་པ་རླུང་གི་གནད། བྱང་སེམས་མཆོག་གི་ཟེ་བར་འཛོམས་
པ་ཐིག་ལེའི་གནད། ཕྱི་དབྱིབས་ཀྱི་ཨ་དང་སྙིང་པོའི་ཨཱའདྲེས་པ་གསང་རྩེར་དབབ་པ་ཡི་
གེའི་གནད་དེ། རྟེན་དཀྱིལ་འཁོར་བཞིའི་གནད་ཡིད་ལ་བསམ་ཞིང་དངོས་སུ་བྱས་པས་བརྟེན་
པ་སེམས་ལ་དགའ་བ་དང་ལུས་ལ་བདེ་བ་མངོན་སུམ་དུ་སྐྱེ། དེ་ལྟ་བ་དང་བསྲེས་ཏེ་བདེ་སྟོང་
ཟུང་འཇུག་ལ་མཉམ་པར་གཞག་པ་ཡང་ཡང་བྱ། བྱང་ཆུབ་ཀྱི་སེམས་མ་ཉམས་པར་བྱས་པས་
ལུས་བདེ་ཞིང་རིག་པའི་དྭངས་སྙིགས་ཕྱེད་པའི་དགེ་སྦྱོར་གོང་འཕེལ་དུ་འགྲོ་བ་ཡིན་ནོ། །འཕོ་
བའི་སྐབས། གོང་ས་རྗེས་མདོར་བསྡུས་གསུངས། ཀླུ་སྒྲུབ་རྗེས་རླུང་སྲོག་རྩོལ་དང་སྦྱར་
བ་སྔ་མ་བཞིན་སྦྱང་གསུངས། གོང་ས་རྗེས་བཞི་བའི་ཡི་གེ་ལ་གོམས་པའི་སྐབས་ཕྱིའི་བུ་ག་
དགུ་དགག་པ་གོང་དང་འདྲ་གསུངས། ནང་གི་ཡི་གེས་དགག་པ་ཐུན་མོང་མ་ཡིན་པ་ནི་གོང་
སའི་གསུང་དཔེ་འདིར་ཡོད་པ་འདི་ཡིག་སྐྱོན་ཨེ་ཡིན་མ་མཚུངས། ལས་སྦྱོར་སྐབས་ཐུན་མོང་
མིན་པ་ཕྱག་རྒྱ་ཆེན་པོ་ནས་འཕོ་བ་ནི། ས་པཎྜི་ཏས། གོང་མ་གསུམ་གྱི་འཕོ་ཚུལ་འདྲ་བར་
བཤད་པའི་གནད་ཀྱིས་གོང་དུ་བསྟན་པའི་ཤུགས་ཀྱིས་ཤེས་མོད། འོན་ཀྱང་འདིའི་ལས་སྦྱར་
ནི་གཙོ་བོར་ནག་ལམ་དང་འཆི་བ་འོད་གསལ་ཆེན་པོ་ལ་གནས་པའི་ཚེ་ཡིན་པས། རྟེན་དང་
མཆོད་པ་བཤམ། གྲོགས་རྣམས་ཀྱིས་ཀྱང་གསོལ་འདེབས་དང་འཕོ་བའི་དམིགས་པའི་
གྲོགས་དན་བྱ། གོང་གི་དམར་ལམ་དང་དཀར་ལམ་གྱི་སྣང་བ་ཤར་རྗེས་ཁམས་དཀར་དམར་
གཉིས་ཐུག་ཙམ་གྱི་དུས་གཏི་ཐོམ་པ་དང་། ནག་མུན་པ་ཙམ་ཞིག་འབྱུང་སྟེ། དེ་ལ་ནག་
ལམ་ཞེས་བྱ། དེའི་ཚེ་གཏི་མུག་ལས་གྱུར་པའི་རྟོག་པ་བདུན་འགགས་སོ། །དེ་ནས་སྙིང་
གའི་དབུ་མར་ཉི་ཟླའི་གའུ་ཁ་སྦྱོར་དབྱེར་མེད་དུ་འདྲེས་པའི་དབུས་སུ་རྣམ་ཤེས་འོད་གསལ་དུ་
གནས་ཏེ་ཉི་ཟླ་ཟུང་བཞི་སྒྲ་གཅན་གྱིས་ཟོས་པ་ཞེས་བྱ་སྟེ། རྩ་རོ་རྐྱང་གཉིས་ནི་རྩ་ཉི་ཟླ།
རླུང་ལྡང་འཇུག་གཉིས་ནི་རླུང་ཉི་ཟླ། ཡི་གེ་ཨ་ཧཾ་གཉིས་ནི་ཡི་གེ་ཉི་ཟླ། ཁམས་དཀར་
དམར་གཉིས་ནི་ཐིག་ལེ་ཉི་ཟླ། ཟུང་བཞི་པོ་དེ་དབུ་མར་ཐིམ་པ་ནི་སྒྲ་གཅན་གྱིས་ཟོས་པ་སྟེ།
དེ་ལྟ་བུའི་འོད་གསལ་ནམ་མཁའ་སྤྲིན་མེད་ལྟ་བུ་ལ་གནས་པའི་ཚེ་གཞན་སྟོབས་སམ། རང་
སྟོབས་ཀྱིས་དབང་བཞི་པའི་ལྟ་བ་ཤིན་ཏུ་རྣམ་པར་དག་པ་དེ་ཁོ་ན་ཉིད་མས་བརྟན་ལྷན་སྐྱེས་ཀྱི་

དགའ་བའམ། འཁོར་འདས་དབྱེར་མེད་ཀྱི་ལྟ་བའམ། དབང་བཞི་གང་རུང་གི་དབང་གི་
ཡེ་ཤེས་ཕྱག་རྒྱ་ཆེན་པོའམ། ཐ་ན་ཕར་ཕྱིན་གཞུང་ནས་བཤད་པའི་ལྟ་བ་ཙམ་ཞིག་དྲན་པའི་
ཚེ་འོད་གསལ་མ་བུ་འཕྲོད་དེ་འཆི་བ་ཆོས་སྐུའི་རྟེན་ལ་འཚང་རྒྱ་བའམ། གྲུབ་མཐའ་རྙོགས་
པའམ། མཁའ་སྤྱོད་རིག་འཛིན་སོགས་སུ་འགྱུར་བའི་ཚུལ་ནི་གསང་དབང་གི་འདའ་ཁ་མར་
བཤད་པ་བཞིན་ནོ། །བར་དོ། རྨི་ལམ། སྒྱུ་ལུས་གསུམ་གོང་ས་རྗེས་ས་བཅད་ཙམ་
གསུངས། ཀླུ་སྒྲུབ་རྗེས་སྦྱང་གོམས་གཉིས་གོང་མ་ཚོ་ལ་ཁ་བསྒྱུར་བ་དང་། ལས་སྦྱར་ལ་
ལས་སྦྱར་གྱི་ཚེ་འཇིགས་པའི་རྐྱེན་བདུན་དང་བསྣམ་བྱ་སོགས་ཤར་བའི་ཚེ་བདེ་སྟོང་སྟོན་པའི་བླ་
མ་སོགས་གསུམ་དྲན། འཁྲུལ་སྣང་མུན་པ་དང་འདྲ་བ་དེ་དག་རྡོ་རྗེའི་རྦ་རླབས་ཀྱིས་ལམ་གྱི་
བསྣམ་བྱ་རླུང་ལྡང་འཇུག་གནས་གསུམ་དུ་ཤར། ལྡང་འཇུག་གཉིས་གནས་པ་ལ་ཐིམ་པས་རྦ་
རླབས་གསུམ་རེངས་པའི་བདེ་སྟོང་གི་ཡེ་ཤེས་མེ་འོད་དང་འདྲ་བས་འཁྲུལ་སྣང་བསྲེགས།
བར་དོའི་འཁྲུལ་སྣང་ཞིག་ཅིང་དབྱིངས་སུ་ཡལ་ཏེ་མཆོག་གྲུབ་པའམ། ཡང་ན་སྤྲིན་དཀར་གྱི་
གདུགས་ཕུབ་པའི་གསེབ་ནས་དཔའ་བོ་དང་རྣལ་འབྱོར་མས་སྒྲ་རོལ་མོ་དང་བཅས་མཁའ་སྤྱོད་
དམ། རིག་འཛིན་གྱི་གནས་སུ་འཁྲིད་པར་བྱེད་དོ། །དབང་གོང་མ་གསུམ་གྱི་འཕོ་བ་འདི་
ལ་ཐུན་མོང་དུ་གསང་དབང་རླུང་སྡུད་རིམ་གྱི་དབང་དུ་བྱས་པའི་རླུང་ཉི་ཟླ་གཟས་འཛིན་གསལ་
སྟོང་གི་ཏིང་ངེ་འཛིན་ངོས་འཛིན་པ་དང་། གསུམ་པར་རླུང་སྡོད་པའི་ཚེ་ཐིག་ལེའང་སྡད་པས་དེ་
ལས་བྱུང་བའི་བདུད་རྩི་ཉི་ཟླ་གཟའ་འཛིན་བདེ་སྟོང་གི་ཏིང་ངེ་འཛིན་ངོས་འཛིན་པ་ཡིན་གསུངས་
ཤིང་། དེ་ངོ་ཤེས་པས་བར་དོ་མེད་པར་གྲོལ་བ་དང་། བཞི་པར། སྒྲ་དང་ཡི་གེ་ལ་གོམས་
ཚུལ། བཞི་པ་འབའ་ཞིག་པ་ནང་གི་ཡི་གེ་བསྒོམ་ཚུལ། ཡང་རླུང་ཕྱིར་དབྱུང་བ་དང་ཕྱི་
དབྱིབས་ཀྱི་ཨ་ནས་སྤྱི་བོའི་ཧཾ་གི་བར་དུ་རླུང་དབུ་མར་ཡིད་ཀྱིས་འགྲོ་བར་བསམ། ནང་དུ་
འཇུག་པའི་དུས་ཧོ་ནས་ཕྱི་དབྱིབས་ཀྱི་ཨའི་བར་དུ་དབུ་མ་ནས་འགྲོ་བར་བསམ། དེ་ལྟར་
བསྒོམས་པས་སྲོག་རྩོལ་གྱི་རླུང་དབུ་མར་ཟད། རླུང་གི་འགྲོས་ཐིམ་པའི་སྟོབས་ཀྱིས་ཁམས་
བདུད་རྩིའི་སྟོབས་ཀྱང་དབུ་མར་ཞུགས་ནས་ཕྱག་ཆེན་བདེ་སྟོང་ཤིན་ཏུ་རྣམ་དག་སྐྱེས་ནས་གྲོལ་
ཚུལ་གསུངས་པ་དང༌། འཇམ་མགོན་ས་སྐྱ་པཎྜི་ཏས་བརྡ་དོན་གསལ་བའི་ཁྲིད་ཀྱི་ཐོ་ཡིག་
ལས། འཕོ་བ་ལ་སྦྱང་གོམས་ལས་སྦྱོར་གསུམ་ལམ་ཙམ་རེ་གསུངས་ནས། དབང་གཉིས་

པ་དང་གསུམ་པའི་འཕོ་ཚུལ་ནི། བཞི་པ་དང་འདྲའོ་ཞེས་གསུངས་པ། སློབ་བཤད་ཀྱི་
སྐབས་གོང་ས་རྗེས་དབང་གོང་མ་སུམ་ཆར་གྱི་ལས་སྦྱོར་ལ་སྒྲ་དང་ཡི་གེར་གོམས་ཚུལ་རེ་རེ།
བཞི་པའི་ཁྱད་པར་བ་བཅས་གསུངས། གསང་དབང་གི་སྦྱང་བའི་སྐབས་སུ་རྩོལ་བ་དང་སྲོག་
རླུང་དྲང་ཚུལ་གསུངས་ཤིང༌། ཀླུ་སྒྲུབ་རྗེས་གསང་དབང་གི་སྦྱང་བའི་སྐབས་དེ་བཞིན་དང་། །
སྒྲ་དང་ཡི་གེར་གོམས་པ་སོ་སོའི་མཐར། གསང་དབང་སྐབས་དམར་ལམ་ཚེ་གསལ་སྟོང་།
ཤེར་དབང་སྐབས་དཀར་ཆ་ཐུར་དུ་གཤེགས་པ་ལ་བདེ་སྟོང་། བཞི་པ་རྩ་རླུང་ཐིག་ལེ་ཁ་སྦྱོར་
གྱི་སྐབས་བདེ་སྟོང་ཤིན་ཏུ་རྣམ་དག་ངོ་འཕྲོད་གསུངས་པ་འདི་ལྟར་ན། སློབ་བཤད་ཀྱི་སྐབས་
རགས་པའི་ཐིམ་རིམ་དང་། ཕྲ་བའི་ཐིམ་རིམ་གྱི་སྣང་བ། མཆེད་པ། ཐོབ་པ་ཉེར་ཐོབ་
གསུམ་ལ་དབང་བཞིའི་འཕོ་བ་སོ་སོར་སྦྱར་བ་འདི། འཇམ་མགོན་ས་སྐྱ་པཎྜི་ཏས་དབང་གོང་
མ་གསུམ་འཕོ་ཚུལ་འདྲ་བར་བཤད་པའི་དགོངས་པ་གསལ་བར་བྱས་ཤིང་། དེའང་ཕྲ་བའི་
ཐིམ་རིམ་རྣམས་སྐད་ཅིག་སྔ་ཕྱིར་ཙམ་ལས་ཡོད་པ་མི་འདྲའང་། སོ་སོར་གསལ་སྟོང་དང་བདེ་
སྟོང་དུ་སྦྱར་བ་ཟབ་ཁྱད་ཀྱི་ལེགས་བཤད་དུ་མངོན་ཞིང་། སྲས་དོན་མ་ལས། སྤྱིར་གསང་
བ་དང་ཤེས་རབ་ཡེ་ཤེས་ཀྱི་འདའ་ཁ་མ་ནི་རྩོལ་བས་མ་བསྒོམས་ཀྱང་རང་བྱུང་དུ་སྐྱེ་ལ། འོན་
ཀྱང་དེ་གཉིས་ཀ་ཐ་དད་པར་སྐྱེའམ་ཞེ་ན། སྐྱེ་སྟེ། གང་ཟག་གཅིག་ཚེ་བའི་དུས་བྱེད་པ་ལ་
དགོངས་ནས་འཆི་བའི་ཚེ་ལས་ཀྱི་རླུང་རྣམས་སྔོན་ལ་ལྡོག་པས་གསལ་བ་སྔོན་ལ་སྐྱེ་ལ། དེ་
ནས་ཐིག་ལེ་འཇུག་པས་བདེ་བ་ཕྱི་ནས་སྐྱེ་གསུངས། མཛེས་རྒྱན་དུ་སྲོག་རྩོལ་གྱི་རླུང་གི་དམིགས་
པ། བཞི་པའི་སྐབས་སུ་སྨོས་པའང་། རྩོལ་བའི་སྐབས་གྱེན་དུ་དྲངས་པའི་དོན་གྱིས་དམར་
ལམ་སྔོན་དུ་འཆར་བར་སོང་ཞིང་། གསལ་སྟོང་དང་བདེ་སྟོང་ནི་སྤྱིར་བཏང་ལའང་གོ་རིམ་དེ་
བཞིན་འབྱུང་བ་དང་། དེ་གཉིས་བཞི་པའི་བདེ་སྟོང་རྣམ་དག་གི་ནང་ཚན་ཡིན་བཞིན་སོ་སོའི་
ཐད་ཀར་དམིགས་བསལ་སྦྱར་མ་སྦྱར་ཙམ་ལས་དམར་ལམ་སྔོན་དུ་ཤར་བ་དང་། གསལ་
སྟོང་། བདེ་སྟོང་། རྣམ་དག་རྣམས་རིམ་བཞིན་དུ་ངོ་འཕྲོད་ནས་གྲོལ་བ་ནི་དགོངས་པ་
གཅིག་ཏུ་མཐུན་སྙམ། སྒྱུ་ལུས་དང་རྨི་ལམ་ནི་གོང་ས་རྗེས་ཐོ་ཙམ་ལས་མི་འདུག་ཀྱང་། ཀླུ་
སྒྲུབ་རྗེས་ལམ་གྱི་ཚོད་འཛིན་རྨི་ལམ་དང་སྒྱུ་ལུས་ཀྱི་ཁྲིད་ལ། སྔོན་འགྲོ་གོང་བཞིན། ཉིན་
མོ་སྒྱུ་ལུས་སྦྱང་བའི་ཚེ་ཉིན་བར་གྱི་འཁྲུལ་སྣང་རྒྱ་འབྱམས་དྲན་པས་མི་ཟིན་པ་འདི་དག་དབང་

བཞི་པའི་ལྟ་བ་བདེ་སྟོང་ཟུང་འཇུག་རྡོ་རྗེ་ལྟ་བུའི་ཏིང་ངེ་འཛིན་གྱི་ར་བར་བཅུག་སྟེ། འཁྲུལ་བ་
རྒྱ་འབྱམས་སུ་མི་འཆོར་བར་དྲན་པས་བཟུང་སྟེ་བརྟན་པར་བྱ། ཐུན་མཚམས་སུ་མཚན་སྣང་
གི་ཉིང་འཁྲུལ་རྣམས་ཀྱང་ལྟ་བ་འདིས་ཟིན་པར་བྱས་ལ། དྲན་པ་རྣམ་གསུམ་ཏུར་གྱིས་འོང་བ་
ཞིག་བྱ། རྨི་ལམ་འོད་གསལ་དུ་འཆར་བ་ཞིག་བྱ་སྙམ་པའི་འདུན་པ་དྲག་ཏུ་བྱ་བའོ། །གཉིས་
པ་རྨི་ལམ་ལ་སྦྱང་། གོམས། ལས་སྦྱར་གསུམ་ལས། སྦྱང་བ་ནི་དྲན་པ་གསུམ་སོང་།
གོམས་པ་ནི་བཞི་པའི་ལམ་དང་ལྟ་བ་སོགས་ལ་གོམས་པར་བྱ། ལས་སྦྱར་ནི་རྨི་ལམ་གཟུང་
སྦྱང་སྤེལ་བསྒྱུར། རྨི་ལམ་གྱི་དེ་ཁོ་ན་ཉིད་འབྱམས་གཅོད་སོགས་གོང་བཞིན་ལས། དྲན་
པ་གསུམ་དང་སྤེལ་བསྒྱུར་སོགས་མཁས་པའི་རོལ་རྩེད་བཞིན་ཅི་འདོད་འོང་བ་ཞིག་བྱའོ། །དེ་
ལྟར་ཅི་འདོད་བྱུང་ན་གདམས་ངག་གི་གདིང་དང་ལྡན་པས་འཆི་བ་ཞེས་བྱ་བ་འཇིགས་པའི་གཡང་
ས་དང༌། བར་དོའི་འཕྲང་ལ་སེམས་དཔའ་ཞུམ་པ་མེད་པ་དང་། ཚེ་འདི་ལ་ཞེན་པའི་འཁྲི་བ་
ཆད་ཀྱིས་ཆོད་དེ་འཆི་བ་སོགས་ལ་ཞེ་མི་འཚེར་བར་བྲོད་པ་སྐྱེས་ནས་ལམ་བཟང་ཉམས་སུ་ལེན་
པ་ལ་དགའ་བ་དང་སྤྲོ་བ་ཆེས་ཆེ་བས། དལ་འབྱོར་དོན་ཡོད་དུ་བྱས་པ་ཡིན་ནོ། །འདིར་མན་ངག་
ལ་རྒྱུས་ཆུང་ཞིང་ཐུགས་རློམ་ཧབ་འགྲོས་ཆེ་བ་ཁ་ཅིག་ལམ་འབྲས་ཀྱི་ཁྲིད་ལ་འཕོ་བ་དང་བར་
དོའི་ཁྲིད་མེད་ཅིང་། ཁྱད་པར་རྨི་ལམ་གྱི་ཁྲིད་ནི་གཞན་ནས་བརྐུས་པ་ཡིན། འོ་ན། བརྡ་
དོན་གསལ་བར། རྩ་བའི་འབྲུ་གཉེར་བ་དང་། ཉམས་སུ་བླང་བའི་གདམས་ངག་དང་།
ཞར་ལས་བྱུང་བའོ། །ཞེས་ས་བཅད་ནས། གསུམ་པ་ལ་འཕོ་བ་དང་། གྲོང་འཇུག་
དང༌། བར་དོ་དང་། དེ་རྣམས་ཀྱི་ཚོད་འཛིན་རྨི་ལམ་མོ། །ཞེས་བཤད་པ་དེ་མི་དྲན་
ནམ། དེ་དག་ལ་ཁྲིད་བྱས་པ་མི་སྣང་ངོ་སྙམ་ན། ཁྲིད་ནི་ཡི་གེར་བཀོད་པ་མི་སྣང་ཡང་།
སྒྲོས་བཞིན་ནོ་ཞེས་བླ་མའི་གསུང་ལ་ཞལ་འཕངས་པ་དང༌། ཁྱད་པར་དེ་དག་གི་སྦྱང་བ་དང་
གོམས་པ་ནི། རྨི་ལམ་དུ་ཇི་ལྟ་བར་འདོད་པ་བཞིན་ནུས་ན་ངེས་པར་འགྲུབ་པ་ལམ་གྱི་ཚོད་འཛིན་
ནོ་ཞེས་བཤད་པ་ཅི་ལགས་གྲང་། དེར་གོང་མ་གསུམ་ལ་སྦྱང་གོམས་ལས་སྦྱོར་གྱི་ཁྲིད་འདུག་
ཀྱང་། རྨི་ལམ་ལ་མི་འདུག་གོ་སྙམ་ན། རྨི་ལམ་གྱི་གདམས་ངག་མེད་པར་ཐ་མལ་དུ་ཉལ་
བའི་རྨི་ལམ་སྒུག་པ་ཙམ་ཞིག་གདམས་ངག་གི་ས་བཅད་ལ་གནང་ན་ཇི་ལྟར་མཛེས། ཁྱད་པར་
བརྡ་དོན་གསལ་བའི་དཔེ་ཕལ་ཆེར་ལས། ལམ་བཞིའི་གྲུབ་མཐའ་མ་སྙོགས་ནས་གློ་བུར་དུ་

འཆི་བའམ། ངེས་པའི་འཆི་ལྟས་བྱུང་ན། དེའི་གདམས་ངག་ནི་དོན་གྱིས་བཅུ་གཉིས་སུ་
འགྲོ་སྟེ། འཕོ་བ། གྲོང་འཇུག །བར་དོ། དེ་རྣམས་ཀྱི་ཚོད་འཛིན་རྨི་ལམ་མོ། །དེ་
དག་གི་ཉམས་ལེན་ཡང་དྲིལ་ན་གསུམ་སྟེ། སྦྱང་བ། གོམས་པར་བྱ་བ། ལས་སྦྱོར་རོ། །ཞེས་
དེ་བཞི་ཆར་ལ་སྦྱང་། གོམས། ལས་སྦྱར་གསུམ་གསུམ་སྟེ་བཅུ་གཉིས་ཀྱི་ཁྲིད་བྱེད་པར་བཤད་
བདོག་པས་ཞལ་རས་འཛུམ་མེ་བར་ལྕེ་རྐན་ལ་སྦྱར་ན་རྫུ་བཟང་བ་ཡིན་ནོ། །ཡང་གོང་ས་རྡོ་
རྗེ་འཆང་གིས་ས་བཅད་ཕྱི་མ་རྣམས་དང་། ལམ་དང་འབྲས་བུ་རྙེད་ཚུལ་གཞུང་བཞིན་ནོ་ཞེས་ཐོ་
ཙམ་ལས་མི་འདུག་པ། ཀླུ་སྒྲུབ་རྗེས་ལམ་སྤྱིའི་འབྲས་བུའམ། ལམ་འབྲས་ཞེས་པའི་ལམ་
ནི། ལམ་ལྔ། ས་ཕྱེད་དང་བཅུ་གསུམ། བྱང་ཕྱོགས་སོ་བདུན། རྟེན་འབྲེལ་ལྔ་
རྣམས་ཡིན་པས། ས་ལམ་དེ་དག་སྒྲོད་པར་བྱེད་པ་དང་། རྟེན་འབྲེལ་ལྔ་སྒྲིག་པར་བྱེད་
པའི་ཉམས་ཁྲིད་ནི། སྔོན་འགྲོ་སྣང་གསུམ། དངོས་གཞི་ཐུན་མོང་བ་ལྟ་ཁྲིད་དང་། བསྐྱེད་
རིམ་ཕྱི་ནང་གི་ཁྲིད། ཐུན་མོང་མིན་པ་འདུས་པ་གསུམ་གྱི་ཁྲིད། ཁྲིད་ཐམས་ཅད་ཀྱི་སྙིང་པོ་
ཕྱག་ཆེན་ངོ་སྤྲོད། སྤྱོད་པས་བོགས་དབྱུང་། ལམ་གྱི་ཕྱག་ཐེབས། འདའ་ཁ་མ་དང་བར་
དོ། ཚོད་འཛིན་སྒྱུ་མ་རྨི་ལམ་གྱི་ཁྲིད་རྣམས་གནད་དུ་སོང་བས་འབྲས་བུ་རྩ་མདུད་སོ་གཉིས་
གྲོལ། ཡུལ་ཆེན་སོ་བདུན་བགྲོད། སྔར་བཤད་པའི་ས་ལམ་མཐར་ཕྱིན་ཏེ། བཅུ་གསུམ་
ཕྱེད་འོག་མར་ཉེ་རྒྱུའི་ཉམས་ལེན་ལ་བརྟེན་ནས། ནང་སྦས་པའི་རྩ་ལྔ་ཕྱི་འོག་མིན་དུ་ཤར་
བའི་གནས་དེ་ཉིད་དུ། སྒྲུབ་པ་པོ་བདག་ཉིད། མོས་གུས་ཚུད་པའི་བླ་མ། གསོལ་བ་
འདེབས་པའི་སློབ་མ། བར་ཆད་སྲུང་བའི་སྲུང་མ། རྟོགས་པ་མཉམ་པའི་ཕྱག་རྒྱ་དང་བཅས་
རང་དོན་གྱི་ཆེ་བ་སྐུ་ལྔ། གཞན་དོན་གྱི་ཆེ་བ་ལོང་བས་མིག་ཐོབ་པ་སོགས་དང་། བདག་
གཞན་གཉིས་ཀའི་ཆེ་བ་སྔར་གྱི་གཙོ་འཁོར་ལྔའམ། དེ་བས་ལྷག་པ་གྲངས་མེད་པར་བཅས་གྲོལ་
བ་འཐོབ་པར་འགྱུར་བ་ཡིན་ནོ། །སྨྲས་པའི་རྩ་ལྔ་འོག་མིན་དུ་ཤར་བའི་གནས་དེ་ཉིད་དུ་འཁོར་
ཚོམ་བུ་དང་བཅས་འཚང་རྒྱ་བར་གཞུང་བཤད་ལས་སྲོག་རྩོལ་གྱི་རླུང་ཨ་ཝ་དྷཱ་ཏཱིར་འགགས།
དབུའི་གཙུག་ཏོར་ཧྲིལ་ཁམས་དྭངས་མས་བརྟན་པར་བྱས་ཏེ། བཅུ་གསུམ་ཕྱེད་གོང་མ་རྡོ་རྗེ་
འཛིན་པའི་ས་མཚན་ཉིད་པ་མངོན་དུ་གྱུར་ཏེ་འགྲོས་བཞི་ཐིམ་པས། སྐུ་གསུང་ཐུགས་མི་ཟད་
པ་རྒྱན་གྱི་འཁོར་ལོར་གྱུར་པ་སྐབས་དོན་གཅིག །སྦས་པའི་ཡུལ་ལྔ་འདི་ལ། ཆ་གཅིག་

ལ་སྙིང་གའི་ནང་སྐོར་དུ་ཡི་གེ་ལྔའི་ཚུལ་གྱིས་གནས་པ་དང༌། རོ་རྐྱང་གཉིས་ཀྱི་མས་སྣ་གཉིས་
གཉིས་དང་དབུ་མའི་མས་སྣ་གཅིག་ལ་བྷ་གའི་རྩ་ལྔར་བཏགས་པ་སྟེ། གསུང་ཚུལ་གཉིས་
བྱུང་བ་རྩ་དེ་དག་གི་རྩ་བ་དང་རྩེ་མོའི་གནད་མ་འཆོལ་བར་རིག་པས་ཤེས་དགོས་ཞེས་གསུངས་
པའོ།། །། །
༼༣༽ མདོར་ན་གོང་དབང་བཞིའི་ལམ་གྱི་རྩ་ཡིག །ཐིག་ལེ། རླུང་གི་འགྲོས་ཐིམ་
ནས་ས་དང་འབྲས་བུ་མཐར་ཐུག་པར་ཐོབ་ཚུལ་ཀླུ་སྒྲུབ་རྗེའི་གསུང་ལས་བྱུང་བ་ལྟར་བརྗོད་ན།
ཚོགས་སྦྱོར་གཉིས་འཕགས་པ་རིན་པོ་ཆེའི་བཞེད་པ་ལྟར་གོང་དུ་སོང་ཟིན། །
འདིར་བུམ་དབང་ས་དྲུག་ནི། དེའང་རྒྱུ་དུས་དང་ལམ་དུས་སུ་མཚན་ལྡན་གྱི་བླ་མ་དྲིན་
ཅན་རྡོ་རྗེ་འཆང་ཆེན་པོ་ལས་ཕྱི་ནང་གི་དཀྱིལ་འཁོར་དུ་དབང་ལེགས་པར་ནོས་ཤིང་ཉམས་སུ་
བླངས་པ་དང་། མཐོང་ལམ་ས་དང་པོ་ནས་བཟུང་བུམ་དབང་ས་དྲུག་ལ་རྒྱལ་བ་སྤྲུལ་པའི་སྐུ་དང་
ཐ་མི་དད་པའི་བླ་མ་ལས་བུམ་དབང་གིས་གཙོར་བྱས་པའི་དབང་བཞི་ཐུན་ཚད་མེད་པར་ལེན་པ་
སོགས་དབང་ལམ་རིང་རྒྱུ་དང་ཉེ་རྒྱུའི་རྟེན་འབྲེལ་ལས་རྩ་དབུ་མ་ལ་མདུད་པ་སོ་གཉིས་ཡོད་པའི་
གསང་གནས་བདེ་ཆེན་གྱི་འཁོར་ལོའི་རྩ་མདུད་བཞི་ལས་དང་པོ་གཅིག་གྲོལ་བས་མཐོང་ལམ་ས་
དང་པོ་རབ་ཏུ་དགའ་བ་གནས་ཀྱི་ས་ཐོབ། ནང་གི་ཡུལ་སྤྱི་བོ། སྤྱི་གཙུག །རྣ་བ་གཡས།
ལྟག་པ། ཕྱིའི་ཡུལ་པུལླིར་མ། ཛཱ་ལནྡཱར། ཨོ་ཌི་ཡཱ་ན། ཨརྱ་ཏ་བཞི་བགྲོད། བསྒོམ་
སྤང་རྣམ་རྟོག་ཆེ་འབྲིང་ཆུང་གསུམ། ཆུང་ངུའི་ཆུང་ངུ་དང་བཞི་ལས། ཆེན་པོ་ལ་ནང་གསེས་
གསུམ་དུ་ཕྱེ་བའི་དང་པོ་འགགས། དབྱངས་ཨ་ཐུང་གི་སྟོབས་གྲུབ། རྟེན་འབྲེལ་རྒ་ཤི་
འགགས། མས་བརྟན་གྱི་དགའ་བའི་དགའ་བ། དགའ་བའི་མཆོག་དགའ། དགའ་
བའི་དགའ་བྲལ་གསུམ། ཕྱི་རྟགས་གསང་གནས་འཁོར་ལོ་ཕྱེད་ཁམས་དྭངས་མས་གང་ཞིང་
བརྟན། ནང་རྟགས་རླུང་ཕྱི་ནང་སོར་རེ་འགགས་པས་ལས་རླུང་སྟོང་བརྒྱད་བརྒྱ་པ་ཞིག་དབུ་
མར་ཐིམ། དེ་ཁོ་ན་ཉིད་ཀྱི་རྟགས་སེམས་ལ་འཆར་ཏེ་བྱང་ཆུབ་ཀྱི་ཡན་ལག་བདུན་ཞེས་རྩ་
འཁོར་ལོ་བཞི་དང་གཙོ་མོ་གསུམ་མངོན་དུ་མཐོང་བ་ཡིན་ནོ། །ལུས་ཀྱི་དཀྱིལ་འཁོར་མཐོང་
ནས་རྟོགས་པའི་འགྲོ་ལྡོག་བྱེད། སྤྲུལ་སྐུའི་ཞིང་ཁམས་བརྒྱ་བསྒུལ་ཞིང་ཉན། སྦྱིན་བརྒྱ་
འོད་བརྒྱ་འགྱེད། མར་བརྒྱ་འཆད། ཏིང་ངེ་འཛིན་མི་འདྲ་བ་བརྒྱ་ལ་སྙོམས་པར་འཇུག་

ནུས། རིགས་དྲུག་གི་རྩར་རླུང་སེམས་ཐིམ་པས་ཁྱད་པར་དུ་མིའི་རྟེན་མཐོང་ན་དགའ་ལ་
གཡང་ཟ། ངོ་ཚ་ལ་སྐྱུག་བྲོ། སྔོན་བླ་མས་རྒྱུ་དུས་ན་བསྟན་པའི་འཁོར་འདས་དབྱེར་མེད་
དེ་ཙམ་ན་རྟོགས། སྙིང་རྗེ་སྐྱེ། མཆིལ་མ་ལྷུང་། གཞན་གྱི་སེམས་སྣ་ཚོགས་ཤེས།
འདོད་ཡོན་སྣ་ཚོགས་མཐོང་བས་དགོད་བྲོ། རྫུ་འཕྲུལ་སྣ་ཚོགས་སྐད་ཅིག་མས་འབྱུང་བ་རྣམས་
ནང་གི་ཞིང་ཁམས་མཐོང་བས་སོ། །ནང་མ་མཐོང་བར་ཕྱི་མི་མཐོང་། དེ་ཙམ་ན་ལིངྒ་
བརྟན། རྡོ་རྗེའི་རྩེར་ལྷན་ཅིག་སྐྱེས་པའི་སར་ཐིག་ལེ་གནས་པ་ལྟར་ལུས་བདེ་བས་མྱོས་ཤིང་
བརྒྱལ། རང་གཞན་ངོ་མི་ཤེས། གསང་གནས་ཀྱི་མདུད་པ་ཕྱི་མ་གསུམ་གྲོལ་བས་ས་
གཉིས་པ་དྲི་མ་མེད་པ་ཉེ་གནས་ཀྱི་ས་རྫོགས་པར་ཐོབ། ས་གཉིས་པ་འདི་ནས་བཟུང་བཅུ་
གཉིས་བར་སྒོམ་ལམ་གྱིས་བསྡུས་པར་བཞེད། ནང་གི་ཡུལ་རྣ་བ་གཡོན་པ། སྨིན་ཕྲག །
མིག་གཉིས། ཕྲག་པ་གཉིས། ཕྱིའི་ཡུལ་གོ་ད་ཝ་རི། རསྨི་ཤྭ་རི། དེ་ཝཱི་ཀོ་ཊ།
མ་ལ་ཝ་བཞི་བགྲོད། བསྒོམ་སྤང་རྣམ་རྟོག་ཆེན་པོ་ལ་གསུམ་དུ་ཕྱེ་བའི་གཉིས་པ་འགགས།
དབྱངས་ཨཱ་རིང་གི་སྟོབས་གྲུབ། རྟེན་འབྲེལ་སྐྱེ་བ་འགགས། མས་བརྟན་གྱི་དགའ་བའི་
ལྷན་སྐྱེས། ཕྱི་རྟགས་གསང་གནས་ཧྲིལ་ཁམས་དྭངས་མས་གང་ཞིང་བརྟན། ནང་རྟགས་
རླུང་ཕྱི་ནང་སོར་རེ་འགགས་པས་ལས་རླུང་སྟོང་བརྒྱད་བརྒྱ་པ་ཞིག་དབུ་མར་ཐིམ། ལྟེ་བ་སྤྲུལ་
པའི་འཁོར་ལོའི་རྩ་མདུད་དྲུག་ལས་དང་པོ་གསུམ་གྲོལ་བས་ས་གསུམ་པ་འོད་འབྱེད་པ་ཞིང་གི་ས་
རྫོགས་པར་ཐོབ། ནང་གི་ཡུལ་མཆན་ཁུང་གཉིས། ནུ་མ་གཉིས། ཕྱིའི་ཡུལ་ཀ་མ་རུ་
པ། ཨོ་ཏྲེ་གཉིས་བགྲོད། བསྒོམ་སྤང་རྣམ་རྟོག་ཆེན་པོ་ལ་གསུམ་དུ་ཕྱེ་བའི་གསུམ་པ་འགགས།
དབྱངས་ཨི་ཐུང་གི་སྟོབས་གྲུབ། རྟེན་འབྲེལ་སྲིད་པ་འགགས། མས་བརྟན་གྱི་མཆོག་དགའི་
དགའ་བ། ཕྱི་རྟགས་ལྟེ་བའི་འཁོར་ལོ་ཕྱེད་ཁམས་དྭངས་མས་གང་ཞིང་བརྟན། ནང་རྟགས་
རླུང་ཕྱི་ནང་སོར་རེ་འགགས་པས་ལས་རླུང་སྟོང་བརྒྱད་བརྒྱ་པ་ཞིག་དབུ་མར་ཐིམ། ལྟེ་བའི་རྩ་
མདུད་ཕྱི་མ་གསུམ་གྲོལ་བས་ས་བཞི་བ་འོད་འཕྲོ་བ་ཉེ་བའི་ཞིང་གི་ས་རྫོགས་པར་ཐོབ། ནང་
གི་ཡུལ་ལྟེ་བ། སྣ་རྩེ། ཕྱིའི་ཡུལ་ཏྲི་ཤ་ཀོ་ནེ། ཀོ་ས་ལ་གཉིས་བགྲོད། བསྒོམ་སྤང་
རྣམ་རྟོག་འབྲིང་ལ་གསུམ་དུ་ཕྱེ་བའི་དང་པོ་འགགས། དབྱངས་ཨཱི་རིང་གི་སྟོབས་གྲུབ། རྟེན་
འབྲེལ་ལེན་པ་འགགས། མས་བརྟན་གྱི་མཆོག་དགའི་མཆོག་དགའ། ཕྱི་རྟགས་ལྟེ་བའི་

འཁོར་ལོ་ཧྲིལ་ཁམས་དྭངས་མས་གང་ཞིང་བརྟན། ནང་རྟགས་རླུང་ཕྱི་ནང་སོར་རེ་འགགས་
པས་ལས་རླུང་སྟོང་བརྒྱད་བརྒྱ་པ་ཞིག་དབུ་མར་ཐིམ། སྙིང་ག་ཆོས་ཀྱི་འཁོར་ལོའི་རྩ་མདུད་
དྲུག་ལས་དང་པོ་གསུམ་གྲོལ་བས་ས་ལྔ་པ་སྦྱང་དཀའ་བ་ཚནྡོའི་ས་རྫོགས་པར་ཐོབ། ནང་གི་
ཡུལ་ཁ། མགྲིན་པ། ཕྱིའི་ཀ་ལིངྒ། ལཎྜ་གཉིས་བགྲོད། བསྒོམ་སྤང་རྣམ་རྟོག་
འབྲིང་ལ་གསུམ་དུ་ཕྱེ་བའི་གཉིས་པ་འགགས། དབྱངས་ཨུ་ཐུང་གི་སྟོབས་གྲུབ། རྟེན་
འབྲེལ་སྲེད་པ་འགགས། མས་བརྟན་གྱི་མཆོག་དགའི་དགའ་བྲལ། ཕྱི་རྟགས་སྙིང་གའི་
འཁོར་ལོའི་ཕྱེད་ཁམས་དྭངས་མས་གང་ཞིང་བརྟན། ནང་རྟགས་རླུང་ཕྱི་ནང་སོར་རེ་འགགས་
པས་ལས་རླུང་སྟོང་བརྒྱད་བརྒྱ་པ་ཞིག་དབུ་མར་ཐིམ། སྙིང་གའི་རྩ་མདུད་ཕྱི་མ་གསུམ་གྲོལ་བས་
ས་དྲུག་པ་མངོན་དུ་གྱུར་པ་ཉེ་བའི་ཚནྡྷོའི་ས་རྫོགས་པར་ཐོབ། ནང་གི་ཡུལ་སྙིང་ག །འདོམས་
པར། ཕྱིའི་ཡུལ་ཀཎྜི་ཀ །ཧི་མ་ལ་བགྲོད། བསྒོམ་སྤང་རྣམ་རྟོག་འབྲིང་ལ་གསུམ་དུ་ཕྱེ་
བའི་གསུམ་པ་འགགས། དབྱངས་ཨུ་རིང་གི་སྟོབས་གྲུབ། རྟེན་འབྲེལ་ཚོར་བ་འགགས།
མས་བརྟན་གྱི་མཆོག་དགའི་ལྷན་སྐྱེས། ཕྱི་རྟགས་སྙིང་གའི་འཁོར་ལོ་ཧྲིལ་ཁམས་དྭངས་མས་
གང་ཞིང་བརྟན། ནང་རྟགས་རླུང་ཕྱི་ནང་སོར་རེ་འགགས་པས་ལས་རླུང་སྟོང་བརྒྱད་བརྒྱ་པ་
ཞིག་དབུ་མར་ཐིམ། བུམ་དབང་ས་དྲུག་འདིའི་རིང་ལ་དེ་ཁོ་ན་ཉིད་སེམས་ཀྱི་རྟགས་སྤྲུལ་སྐུའི་
ཞིང་ཁམས་སྟོང་བསྒུལ་བ་ནས་བཟུང་། རིམ་པར་ས་དྲུག་ལ་སྤྲུལ་སྐུའི་ཞིང་ཁམས་བྱེ་བ་ཕྲག་
བདུན་གྱི་བར་སྒུལ་བར་ནུས། ཡོན་ཏན་སོགས་འཕེལ། འགྲོ་ལྡོག་སོགས་འགགས། ཕྱི་
རྟགས་ལྟེ་སྙིང་ཐིག་ལེས་བརྟན་པས་ལོངས་སྐུ་འགའ་མཐོང་། གྲུབ་མཐའ་བཞི་ལས་འཁོར་འདས་
དབྱེར་མེད་ཀྱི་གྲུབ་མཐའ་སྙོགས་པ་ཡིན་ནོ།།
༼༽ གཉིས་པ་གསང་དབང་ས་བཞི་ལ། དྲིན་ཆེན་བླ་མ་སྤྲུལ་སྐུ་དང་རྒྱལ་བ་
ལོངས་སྐུ་ཐ་མི་དད་པ་ལས་གསང་དབང་གིས་གཙོར་བྱས་པའི་དབང་བཞི་ཐུན་ཚད་མེད་པར་
ལེན་པ་སོགས་དབང་ལམ་རིང་རྒྱུ་དང་ཉེ་རྒྱུའི་རྟེན་འབྲེལ་ལས་མགྲིན་པ་ལོངས་སྤྱོད་ཀྱི་འཁོར་
ལོའི་རྩ་འདབ་དྲུག་ལས་དང་པོ་གསུམ་གྲོལ་བས་ས་བདུན་པ་རིང་དུ་སོང་བ་འདུ་བའི་ས་རྫོགས་
པར་ཐོབ། ནང་གི་ཡུལ་མཚན་མ། བཤང་ལམ། ཕྱིའི་ཡུལ་བྲེ་ཏ་པུ་རི། མྲྀ་ཧ་དེ་ཝ་
གཉིས་བགྲོད། བསྒོམ་སྤང་རྣམ་རྟོག་ཆུང་བ་ལ་གསུམ་དུ་ཕྱེ་བའི་དང་པོ་འགགས། དབྱངས་

ཨེ་ཐུང་གི་སྟོབས་གྲུབ། རྟེན་འབྲེལ་རེག་པ་འགགས། མས་བརྟན་དགའ་བྲལ་གྱི་དགའ་
བྲལ། ཕྱི་རྟགས་མགྲིན་པའི་འཁོར་ལོ་ཕྱེད་ཁམས་དྭངས་མས་གང་ཞིང་བརྟན། ནང་རྟགས་
རླུང་ཕྱི་ནང་སོར་རེ་འགགས་པས་ལས་རླུང་སྟོང་བརྒྱད་བརྒྱ་པ་ཞིག་དབུ་མར་ཐིམ། མགྲིན་
པའི་རྩ་མདུད་ཕྱི་མ་གསུམ་གྲོལ་བས་ས་བརྒྱད་པ་མི་གཡོ་བ་ཉེ་འདུའི་ས་རྫོགས་པར་ཐོབ།
ནང་གི་ཡུལ་བརླ་གཉིས། བྱིན་པ་གཉིས། ཕྱིའི་ཡུལ་སོ་རཀྵ། སུ་ཝན་གཉིས་བགྲོད།
བསྒོམ་སྤང་རྣམ་རྟོག་ཆུང་བ་ལ་གསུམ་དུ་ཕྱེ་བའི་གཉིས་པ་འགགས། དབྱངས་ཨེ་རིང་གི་
སྟོབས་གྲུབ། རྟེན་འབྲེལ་སྐྱེ་མཆེད་འགགས། མས་བརྟན་དགའ་བྲལ་གྱི་མཆོག་དགའ།
ཕྱི་རྟགས་མགྲིན་པའི་འཁོར་ལོ་ཧྲིལ་ཁམས་དྭངས་མས་གང་ཞིང་བརྟན། ནང་རྟགས་རླུང་ཕྱི་
ནང་སོར་རེ་འགགས་པས་ལས་རླུང་སྟོང་བརྒྱད་བརྒྱ་པ་ཞིག་དབུ་མར་ཐིམ། སྨིན་མཚམས་
མཛོད་སྤུའི་འཁོར་ལོའི་མདུད་པ་དྲུག་ལས་དང་པོ་གསུམ་གྲོལ་བས་ས་དགུ་པ་ལེགས་པའི་བློ་
གྲོས་དུར་ཁྲོད་ཀྱི་ས་རྫོགས་པར་ཐོབ། ནང་གི་ཡུལ་སོར་མོ་བཅུ་དྲུག །བོལ་གོང་གཉིས།
ཕྱིའི་ཡུལ་ན་གར། སིནྡྷ་གཉིས་བགྲོད། བསྒོམ་སྤང་རྣམ་རྟོག་ཆུང་བ་ལ་གསུམ་དུ་ཕྱེ་བའི་
གསུམ་པ་འགགས། དབྱངས་ཨོ་ཐུང་གི་སྟོབས་གྲུབ། རྟེན་འབྲེལ་མིང་གཟུགས་འགགས།
མས་བརྟན་དགའ་བྲལ་གྱི་དགའ་བྲལ། ཕྱི་རྟགས་སྨིན་མཚམས་འཁོར་ལོའི་ཕྱེད་ཁམས་དྭངས་
མས་གང་ཞིང་བརྟན། ནང་རྟགས་རླུང་ཕྱི་ནང་སོར་རེ་འགགས་པས་ལས་རླུང་སྟོང་བརྒྱད་བརྒྱ་
པ་ཞིག་དབུ་མར་ཐིམ། སྨིན་མཚམས་ཀྱི་རྩ་མདུད་ཕྱི་མ་གསུམ་གྲོལ་བས་ས་བཅུ་པ་ཆོས་ཀྱི་
སྤྲིན་ཉེ་བའི་དུར་ཁྲོད་ཀྱི་ས་རྫོགས་པར་ཐོབ། ནང་གི་ཡུལ་མཐེ་བོང་བཞི། པུས་མོ་གཉིས།
ཕྱིའི་ཡུལ་མ་རུ། ཀུ་ལུ་ཏ་གཉིས་བགྲོད། བསྒོམ་སྤང་རྣམ་རྟོག་ཆུང་ངུའི་ཆུང་ངུ་ལ་གསུམ་
དུ་ཕྱེ་བའི་དང་པོ་འགགས། དབྱངས་ཨོ་རིང་གི་སྟོབས་གྲུབ། རྟེན་འབྲེལ་རྣམ་ཤེས་འགགས།
མས་བརྟན་དགའ་བྲལ་གྱི་ལྷན་སྐྱེས། ཕྱི་རྟགས་སྨིན་མཚམས་འཁོར་ལོ་ཧྲིལ་ཁམས་དྭངས་
མས་གང་ཞིང་བརྟན། ནང་རྟགས་རླུང་ཕྱི་ནང་སོར་རེ་འགགས་པས་ལས་རླུང་སྟོང་བརྒྱད་བརྒྱ་
པ་ཞིག་དབུ་མར་ཐིམ། གསང་དབང་ས་བཞི་འདི་ལ་དེ་ཁོ་ན་ཉིད་ཀྱི་རྟགས་སེམས་ལ་འཆར་
བས་དབང་པོ་ལྔ་དང་དྭངས་མ་ལྔའི་རླུང་ལ་མངའ་བརྙེས། ནུས་པ་ལྔ་དང་ལྟ་སྟངས་ལྔ་ལ་
ཐོགས་པ་མེད། བྷ་གའི་དཀྱིལ་འཁོར་དུ་རིགས་དྲུག་གི་ས་བོན་མཐོང་། ནུས་པ་ལྔ་དང་ལྟ་

སྟངས་རྣམས་ལ་ཐོགས་པ་མེད། སེམས་ཅན་རྣམས་ཀྱི་སྐད་དུ་ཆོས་སྟོན་ཅིང་། ཆོས་སྤྱི་
དང་རང་གི་མཚན་ཉིད་ལ་ཐོགས་པ་མེད། ལྟེ་བ་ཡི་གེའི་ཕྱི་མོ་བརྒྱད་ཨཱ་ལི་ཀཱ་ལིར་མཐོང་
ནས། མདོ་སྡེའི་ཆོས་གསུང་རབ་ཡན་ལག་བཅུ་གཉིས་ལ་ཐོགས་པ་མེད། བདུད་རྩི་ལྔ་
དང་རོ་དྲུག་ལ་ལོངས་སྤྱོད་ནུས། ཚངས་པའི་དབྱངས་སུ་འགྱུར་བ་རྣམས་ཨ་ནི་ཡིག་འབྲུ་ཞེས་
སོགས་དྲུག་གིས་སོ། །ལོངས་སྐུའི་ཞིང་ཁམས་དུང་ཕྱུར་ཕྲག་བདུན་བསྒུལ་བ་ནས་བཟུང་། རིམ་
པར་ལོངས་སྐུའི་ཞིང་ཁམས་ཐེར་འབུམ་ཆེན་པོ་ཕྲག་བདུན་བསྒྲལ་བ་ལ་སོགས་པའོ། །གྲུབ་
མཐའ་བཞི་ལས་མ་འདྲེས་ལ་ཡོངས་སུ་རྫོགས་པའི་གྲུབ་མཐའ་སྙོགས་པའོ།། །།
༼༢༽ གསུམ་པ་ཤེར་དབང་ས་གཉིས་ལ། དྲིན་ཅན་བླ་མ་སྤྲུལ་སྐུ་དང་རྒྱལ་བ་ཆོས་
སྐུའི་བླ་མ་ཐ་མི་དད་པ་ལས་ཤེས་རབ་ཡེ་ཤེས་ཀྱིས་གཙོར་བྱས་པའི་དབང་བཞི་ཐུན་ཚད་མེད་
པར་ལེན་པ་སོགས་དབང་ལམ་རིང་རྒྱུ་དང་ཉེ་རྒྱུའི་རྟེན་འབྲེལ་ལས་སྤྱི་བོ་བདེ་ཆེན་གྱི་འཁོར་ལོའི་
རྩ་མདུད་བཞི་ལས་དང་པོ་གསུམ་གྲོལ་བས་ས་བཅུ་གཅིག་པ་དཔེ་མེད་འཐུང་སྤྱོད་ཀྱི་ས་རྫོགས་
པར་ཐོབ། ནང་གི་ཡུལ་སྙིང་ག་ཆོས་ཀྱི་འཁོར་ལོའི་ཕྱི་སྐོར་རྩ་འདབ་བརྒྱད་ཀྱི་མཚམས་བཞི་
དང་། ཕྱིའི་ཡུལ་ལས་ཀྱི་གྲོང་། ཧ་རི་ཀེ་ལ། ལན་ཚྭ་རྒྱ་མཚོའི་ནང་སྐྱེས། བྷིནྡ་དང་
བཞི་བགྲོད། བསྒོམ་སྤང་རྣམ་རྟོག་ཆུང་ངུའི་ཆུང་ངུ་ལ་གསུམ་དུ་ཕྱེ་བའི་གཉིས་པ་འགགས།
དབྱངས་ཨཾ་གི་སྟོབས་གྲུབ། རྟེན་འབྲེལ་འདུ་བྱེད་འགགས། མས་བརྟན་ལྷན་སྐྱེས་ཀྱི་དགའ་
བ། ཕྱི་རྟགས་སྤྱི་བོ་བདེ་ཆེན་གྱི་འཁོར་ལོའི་ཕྱེད་ཁམས་དྭངས་མས་གང་ཞིང་བརྟན། ནང་
རྟགས་རླུང་ཕྱི་ནང་སོར་རེ་འགགས་པས་ལས་རླུང་སྟོང་བརྒྱད་བརྒྱ་པ་ཞིག་དབུ་མར་ཐིམ། སྤྱི་
བོའི་རྩ་མདུད་ཕྱི་མ་གཅིག་གྲོལ་བས་ས་བཅུ་གཉིས་པ་ཡེ་ཤེས་ཆེན་པོ་ཉེ་བའི་འཐུང་སྤྱོད་ཀྱི་ས་
རྫོགས་པར་ཐོབ། ནང་གི་ཡུལ་སྙིང་གའི་ཕྱི་སྐོར་གྱི་ཤར་ལ་ཉེ་བའི་དབུས་དང་གཡས་གཡོན་
རྒྱབ་ཀྱི་ཆ། ཕྱིའི་ཡུལ་གཞོན་ནུའི་གྲོང་། རབ་སོང་དགེ་འདུན། རྒྱ་མཚོའི་འགྲམ། སྐྱེད་
ཚལ་ར་བའི་རྫོང་འགྲམ་རྣམས་བགྲོད། བསྒོམ་སྤང་རྣམ་རྟོག་ཆུང་ངུའི་ཆུང་ངུ་ལ་གསུམ་དུ་ཕྱེ་
བའི་གསུམ་པ་འགགས། དབྱངས་ཨཚེག་དྲག་ཅན་གྱི་སྟོབས་གྲུབ། རྟེན་འབྲེལ་མ་རིག་
པ་འགགས། མས་བརྟན་ལྷན་སྐྱེས་ཀྱི་མཆོག་དགའ། ལྷན་སྐྱེས་ཀྱི་དགའ་བྲལ། ལྷན་སྐྱེས་ཀྱི་
ལྷན་སྐྱེས། ཕྱི་རྟགས་སྤྱི་བོའི་འཁོར་ལོ་ཧྲིལ་ཁམས་དྭངས་མས་གང་ཞིང་བརྟན། ནང་རྟགས་

རླུང་ཕྱི་ནང་སོར་རེ་འགགས་པས་ལས་རླུང་སྟོང་བརྒྱད་བརྒྱ་པ་ཞིག་དབུ་མར་ཐིམ། ཤེར་དབང་ས་
གཉིས་འདི་ལ་དེ་ཁོ་ན་ཉིད་ཀྱི་རྟགས་སེམས་ལ་འཆར་བ་ནི་སྟོབས་ལྔ། བྱང་ཆུབ་སེམས་ཀྱི་
རླུང་ལྔ་བསྐྱོད་པའི་དྭངས་མའི་དྭངས་མ། རྩ་ནང་གི་ཁམས་དྭངས་ཤིང་ཐོགས་པ་མེད་པ་འོད་
ཟེར་གྱི་རྣམ་པར་ཇི་བཞིན་མཐོང་། སྐུ་གསུམ། ཡེ་ཤེས་ལྔ། ཕྱག་རྒྱ་ལྔ། ཧེ་རུ་ཀ་
བཅུ་གཅིག་སྟེ་ལྷའི་དེ་ཁོ་ན་ཉིད་ཉི་ཤུ་རྩ་བཞི། ཕྱག་རྒྱ། དཀྱིལ་འཁོར། སྔགས་ཀྱི་དེ་
ཁོ་ན་ཉིད་དེ། དེ་བཞི་ཉམས་སུ་མྱོང་བ་དང་། རྟོགས་པ་དང་ལྡན། ཡས་བབས་ཀྱི་དགའ་
བཞིའི་ཡེ་ཤེས་ཀྱི་དབང་ཐོབ་པ་ལ་ཤེར་དབང་ཞེས་བྱ་བ་དེ་ཐོབ་ནས། བདུད་རྩི་ལྔ་རྩ་གར་
འདུ་བ་མཐོང་ན། སངས་རྒྱས་རྣམས་གཞན་དོན་མཛད་པ་མཐོང་། སྤྲུལ་པ་བདེ་ཆེན་དུ་
ཐིག་ལེ་འདུ་བ་མཐོང་ན། སངས་རྒྱས་རྣམས་འོག་མིན་གྱི་གནས་ན་ཟབ་མོ་ལ་བཞུགས་པ་
མཐོང་
། ལྟེ་བ་སྤྲུལ་པར་བདུད་རྩི་ལྔ་དང་རླུང་ལྔ་འདུ་བ་མཐོང་ན། ལོངས་སྐུ་རིགས་ལྔ་
ཡུམ་གྱི་བྷ་ག་ན་བཞུགས་ནས་སྐལ་ལྡན་བྱང་ཆུབ་སེམས་དཔའ་རྣམས་ལ་གསང་བ་སྒྲོགས་པ་
མཐོང་། ཕྱག་རྒྱ་མའི་དྭངས་མའི་དྭངས་མ་མཐོང་ན། མངོན་ཤེས་ལ་ཐོགས་པ་མེད། རྩ་
ཡིག་རྣམས་སུ་དྭངས་མ་འདྲོངས་ན། རྫུ་འཕྲུལ་ལ་ཐོགས་པ་མེད། དེ་ཉིད་སླར་སྤོས་ན། སྔོན་
གྱི་གནས་རྗེས་སུ་དྲན། ཆོས་སྐུའི་ཞིང་ཁམས་རབ་བཀྲམ་སྒུལ་ནུས་པ་ལ་སོགས་པའོ། །གྲུབ་
མཐའ་བཞི་ལས་བདེ་སྟོང་རྒྱ་ཆུང་བའི་གྲུབ་མཐའ་སྙོགས་པ་ཡིན་ནོ། །ཀླུ་སྒྲུབ་རྗེའི་ཁྲིད་ཡིག་
ཏུ་རྩ་མདུད་སོ་གཉིས་གྲོལ་ཚུལ། དགའ་བ་བཅུ་དྲུག་རྫོགས་ཚུལ། ས་བཅུ་གཉིས་མན་གྱི་
རྣམ་གཞག་གསུངས་པ། དེ་ཉིད་ལས་ཡུལ་སོ་གཉིས་བགྲོད་ཚུལ་མ་གསུངས་ལ། གཞུང་
བཤད་རྣམས་སུ་ཡུལ་གྱི་ཁ་གསལ་ཆེར་མ་གསུངས་ཀྱང་། ཀླུ་སྒྲུབ་རྗེའི་སྡོམ་གསུམ་དཀའ་འགྲེལ་
གྱི་ས་ལམ་རྣམ་གཞག་ཏུ་ཡུལ་སོ་གཉིས་བགྲོད་ཚུལ་སོགས་གསལ་ཙམ་གསུངས་ལྟར་བཀོད་པ་
ཡིན་ནོ།། །། །
༼༽ བཞི་པ་དབང་བཞི་པའི་ས་བཅུ་གསུམ་གྱི་ཕྱེད་ལ། དྲིན་ཅན་བླ་མ་རྒྱལ་
བ་སྐུ་གསུམ་དང་ངོ་བོ་ཉིད་སྐུ་རྣམས་ཐ་མི་དད་པའི་སློབ་དཔོན་དུས་གསུམ་བདེ་གཤེགས་བཅུད་
འདུས་ཞེས་བྱ་བའི་བླ་མར་འཕོ་བ་ལས་དབང་བཞི་པས་གཙོར་བྱས་པའི་དབང་བཞི་ཐུན་ཚད་མེད་
པར་བླངས་པའི་དབང་ལམ་རིང་རྒྱུ་དང་ཉེ་རྒྱུའི་རྟེན་འབྲེལ་ལས། གཞུང་བཤད་རྣམས་ལས་ཉེ་

རྒྱའི་ཉམས་ལེན་ལ་བརྟེན་ནས་རོ་རྐྱང་སྲོག་རྩོལ་གྱི་རླུང་དང་ཁམས་དྷུ་ཏིར་ཞུགས་ཤིང་འགགས་
ཏེ་ས་བཅུ་གསུམ་གོང་འོག་ཐོབ་ཚུལ་ལས། སྤྱིར་ཡུལ་ཆེན་གྱི་རྣམ་གཞག་ཆེར་མ་གསལ་ཞིང་།
ཁྱད་པར་སྦས་པའི་ཡུལ་ལྔའི་བགྲོད་ཚུལ་དངོས་བསྟན་མ་བྱུང་ཡང་། ཀླུ་སྒྲུབ་རྗེའི་ཁྲིད་ཡིག་ཏུ།
ཡུལ་ཆེན་སོ་གཉིས་བགྲོད་པ་ཙམ་གྱིས་སངས་རྒྱས་པ་ལྟ་བུར་རྒྱུད་ལུང་འགས་དངོས་བསྟན་ལས་
བཤད་ཀྱང་། ད་དུང་སྦས་པའི་ཡུལ་ལྔ་མ་བགྲོད་ན་ག་ལ་ཡིན། དེས་ན་སླར་ཡང་སྔར་གྱི་
ཕྱག་རྒྱ་དེའམ། གཞན་ཡང་རུང་སྟེ། ཕྱག་རྒྱ་མཚན་ལྡན་ལ་བརྟེན་ནས། བླ་མ་ངོ་བོ་ཉིད་
སྐུ་ལས་ཉེ་རྒྱུའི་ཉམས་ལེན་སྐད་ཅིག་བདུན་ལྡན་གྱི་འབྲས་བུའི་དབང་བླང་། བཅུ་གསུམ་ཕྱེད་
འོག་མ་ཞེས་པ་ལུང་སྒོ་བསྟུན་གྱི་མཐར་ཕྱིན་པའི་ལམ། བཞི་པ་ས་ཕྱེད་ཅེས་པ་ས་དེར་སླེབས།
གཙུག་ཏོར་ཕྱེད་འཕགས། སྦས་པའི་ཡུལ་ལྔ་བགྲོད་ནས་ཉམས་ལེན་བྱེད་བཞིན་པ། འཁོར་
འདས་ཐམས་ཅད་ཟག་མེད་བདེ་སྟོང་ཆེན་པོར་ཤར་བའི་གྲུབ་མཐའ་བདེ་སྟོང་རྒྱ་ཆེ་བ་དེ་སྙོགས།
སྐད་ཅིག་ཕྱི་མར་བཅུ་གསུམ་རྡོ་རྗེ་འཛིན་སར་མི་འཇིགས་སེང་གེའི་ཁྲི་ལ་ཞབས་པད་བརྟན་པར་
འགྱུར་བ་དེ་ལགས་སོ། །ཞེས་གསུངས་པས། སྐབས་འདིར་ཉེ་རྒྱུའི་ཉམས་ལེན་ལ་གནད་
དུ་བསྣུན་པས་ནང་གི་སྙིང་དབུས་སྦས་པའི་རྩ་ལྔར་རྩ་ཡིག་གི་ནུས་པ་འདུས། བདུད་རྩི་ཤིན་
ཏུ་དྭངས། རླུང་ཤིན་ཏུ་བྱང་བ་དེར་གནད་དུ་ཟིན་པའི་དབང་གིས། ཕྱིའི་སྦས་པའི་ཡུལ་བདེ་
ཆེན་འཁོར་ལོའི་གནས་ལྔ་ཞེས་རི་རབ་ཀྱི་རྩེའི་དབུས་དང་ཕྱོགས་བཞིར་ཙཀྲ་སམྦ་ར། གུ་རྒྱ་
ཡོ་གི་ནི་ཙ་ཏུར་གཙོ་འཁོར་ལྔས་བྱིན་གྱིས་བརླབས་པའི་ཡུལ་ཆེན་དེ་བགྲོད། ཕྱི་རྟགས་གཙུག་
ཏོར་ཕྱེད་ཁམས་དྭངས་མའི་ཐིག་ལེས་བརྟན། ནང་རྟགས་སྲོག་རྩོལ་གྱི་རླུང་ཕྱི་དབྱིབས་ཀྱི་ཨ་
ནས་གཙུག་ཏོར་ཕྱེད་ཀྱི་བར་ཞུགས། དེ་ཁོ་ན་ཉིད་ཀྱི་རྟགས་སེམས་ལ་འཆར། རྒྱུ་རྒྱུད་ཀྱི་སྐྱེ་
རྡོ་རྗེ་ལ་སྒྲིབ་བྱེད་རྣམ་ཤེས་ཚོགས་བརྒྱད་ཡེ་ཤེས་ལྔར་གནས་གྱུར་པ་ལ་མངོན་དུ་ཕྱོགས་པ་ཡིན་
ནོ། །གཟུང་བའི་རྦ་རླབས་རེངས་པས་མཚན་མ་མེད་པ། འཛིན་པའི་རྦ་རླབས་རེངས་པས་
སྨོན་པ་མེད་པ་སྟེ། འབྲས་བུ་གཉིས་གྲུབ་བོ། །ས་ཆེན་འདི་ནི་དགའ་ཞིང་རངས་ལ་མགུ་
སྟེ། རྣམ་པ་དྲུག་ཏུ་གཡོས། བདུད་གནས་སུ་སྒྲ་གྲག །ཕྱག་རྒྱ་མའི་གནས་སུ་ཁམས་གསུམ་
མཐོང་
། མཁའ་འགྲོ་མ་རྣམས་རིང་ནས་འདུ། ཧ་རི་མ་ལ་སོགས་དབང་ཕྱུག་གི་དོན་བརྒྱད་
འཆར། གྲུབ་མཐའ་བཞི་ལས་བཞི་པ་བདེ་སྟོང་རྒྱ་ཆེ་བའི་གྲུབ་མཐའ་སྙོགས། ཀླུ་སྒྲུབ་

རྗེའི་ཁྲིད་ཡིག་ལས། སྔར་བཤད་པའི་ས་ལམ་མཐར་ཕྱིན་ཏེ་བཅུ་གསུམ་ཕྱེད་འོག་མར་ཉེ་
རྒྱུའི་ཉམས་ལེན་ལ་བརྟེན་ནས། ནང་སྦས་པའི་རྩ་ལྔ་ཕྱི་འོག་མིན་དུ་ཤར་བའི་གནས་དེ་ཉིད་
དུ། སྒྲུབ་པ་པོ་བདག་ཉིད་སོགས་ནས་བཅས་གྲོལ་བ་འཐོབ་པར་འགྱུར་བ་ཡིན་ནོ་ཞེས་པའི་
བར་གོང་དུ་གསུངས་པ་ལྟར་ལ་གཞུང་བཤད་ཀྱི་སྐབས་ཐོབ་ཀྱིས་ཟུར་བརྒྱན་ཏེ་སྨོས་ན། ས་
ཕྱེད་གོང་མ་ནི། དེའང་འདུས་པ་གསུམ་པ་ནས་མཐར་ཕྱིན་ལམ་གྱི་བར་དུ་རྟེན་དཀྱིལ་འཁོར་
བཞི་ཇེ་དག་ཇེ་དག་འགྱུར་བས་རིམ་གྱིས་དྭངས་ནས་འོད་དམ་འཇའ་ཚོན་གྱི་རྣམ་པར་གྱུར་པ་
ཡིན་ནོ། །དེའི་ཚེ་རྐྱེན་གང་གིས་ཀྱང་གཞིག་པར་མི་ནུས་པའི་རྡོ་རྗེ་ལྟ་བུའི་སྐུ་ཞེས་བྱའོ། །
སླར་ཡང་དེ་བཞིན་དུ་ཉེ་རྒྱུའི་ཉམས་ལེན་སློབ་དཔོན་དུས་གསུམ་བདེ་གཤེགས་བཅུད་འདུས་ཡི་
དམ་བླ་མ་དབྱེར་མེད་ལས་སྲིད་པ་རྣམ་པར་དག་པ་འགྲོས་བཞི་ཐིམ་པའི་དབང་ཐོབ་པས་སྐུ་ལྔ་
མངོན་དུ་གྱུར་ཏེ། ཕྱི་རྟགས་ནི་ཁམས་དྭངས་མའི་དྭངས་མ་ཆེན་པོས་གཙུག་ཏོར་ཧྲིལ་གང་
ནས་ཐིག་ལེ་བརྟན། ནང་རྟགས་རྩ་གཉིས་ཀྱི་སྲོག་རྩོལ་གྱི་རླུང་མ་ལུས་པ་ཨ་ཝ་དྷུ་ཏཱིའི་སྒོར་
ཞུགས་ཏེ་གཙུག་ཏོར་མཆོག་ཏུ་འགགས། འབྲས་བུ་རྣམ་པར་ཐར་པའི་སྒོ་སྟོང་པ་ཉིད་གཟུང་
འཛིན་གྱི་རྣམ་རྟོག་མ་ལུས་པ་ནུབ་པའི་རྣམ་ཐར་གཅིག་པུ་ཉིད་ཐོབ་སྟེ། དེའི་དོན་ཡང་འབིགས་
པར་བྱེད་པ་བྱང་ཆུབ་ཀྱི་སེམས་དྭངས་མའི་དྭངས་མ་ཆེན་པོ་ཉིད་ཀྱིས་ནི། དབུག་པར་བྱ་བ་
སངས་རྒྱས་གཞོན་ནུ་སྟེ་གསར་པའི་སྐད་ཅིག་ཕྱི་མ་ལ་ཆོས་ཀྱི་དབྱིངས་རྣམ་པར་ཐར་པའི་སྒོ་སྟོང་
པ་ཉིད་མཐར་ཐུག་པའི་ཕོ་བྲང་དབུ་མ་འབིགས་ཤིང་ཁ་ཕྱེ་ནས་གཙུག་ཏོར་མཆོག་ཏུ་འགྲོས་བཞི་
ཐིམ་པ་ཡིན་ནོ། །དེ་ཁོ་ན་ཉིད་ཀྱི་རྟགས་ངོ་བོ་ཉིད་ཀྱི་ཞིང་ཁམས་མ་ལུས་པ་སོགས་སྒུལ་བར་
ནུས། ནང་སྦས་པའི་རྩ་ལྔ་ཕྱི་འོག་མིན་སྟུག་པོ་བཀོད་པའི་ཞིང་ཁམས་སུ་ཤར་བའི་གནས་དེ་
ཉིད་དུ། སྒྲུབ་པ་པོ་བདག་ཉིད། ཐུགས་རྗེས་འཛིན་པའི་བླ་མ། གསོལ་བ་འདེབས་པའི་
སློབ་མ། བར་ཆད་སྲུང་བའི་སྲུང་མ། རྟོགས་པ་མཉམ་པའི་ཕྱག་རྒྱ་དང་བཅས་པ། རང་
དོན་གྱི་ཆེ་བ་སྐུ་ལྔར་གནས་གྱུར་པ་སོགས་ནི་གོང་དུ་བཤད་པ་ལྟར་ཕྱི་བུམ་དབང་རྩའི་འགྲོས་
དབུ་མའི་མདུད་པ་སོ་ག ཉིས་རིམ་གྱིས་གྲོལ་བ་ལས་དབུ་མ་མཆོག་ཏུ་གྱུར་ནས་ཟག་མེད་ཀྱི་
རྟེན་བྱེད་དེ། དེ་ལས་སྐུ་ཐམས་ཅད་པ་སྤྲུལ་པའི་སྐུ་རྡོ་རྗེ་འཆང་དང་། ཤཱཀྱ་སེང་གེ་ལ་
སོགས་པ་ཐམས་ཅད་མཁྱེན་པ་སྐུ་མི་ཟད་པ་རྒྱན་གྱི་འཁོར་ལོར་གྲུབ། གསང་དབང་ཡི་གེའི་

འགྲོས་ཐིམ་སྟེ་སྙིང་པོའི་ཨཱ་དབུ་མའི་མདུད་པ་གང་དང་གང་གྲོལ་བའི་སར་བྱོན་ནས་ཨཱ་ལི་བཅུ་
གཉིས་ཀྱི་སྟོབས་འཕེལ། ས་བཅུ་གཉིས་པ་ལ་ཨཚེག་དྲག་ཅན་གྱི་སྟོབས་འཕེལ། བཅུ་
གསུམ་པ་ལ་སྤྱི་གཙུག་གི་ཧཾ་ལ་སྙིང་པོའི་ཨཱཁ་དོག་དཀར་པོ་དེ་དབྱིབས་ཨཱ་ལི་བཅུ་གཉིས་ཀྱི་རྣམ་
པར་ཐིམ་པ་ཨ་ཧྭ་མི་ཏི་ཟུང་འཇུག་མི་ཤིགས་པའི་ཡི་གེར་གྱུར་ཅིང་། ཡི་གེའི་སྟོབས་ཐིམ་པ་
ལས་བདུད་བཞི་ཟིལ་གྱིས་གནོན་པའི་ཡི་གེར་གྱུར་ཏེ། རྣམ་པ་ཧཱུྃ་གི་དབྱིབས་ལྟ་བུར་གྱུར་ཏོ། །
དེས་ཐམས་ཅད་མཁྱེན་པ་གསུང་མི་ཟད་པ་རྒྱན་གྱི་འཁོར་ལོར་གྲུབ། ཤེས་རབ་ཡེ་ཤེས་བདུད་
རྩིའི་འགྲོས་ཐིམ་སྟེ་དགའ་བ་བཅུ་དྲུག་གིས་ས་བཅུ་གཉིས་ཀྱི་རྟོགས་པ་བསྐྱེད་དེ། བཅུ་གསུམ་
པའི་ཚེ་གཙུག་ཏོར་དུ་ཁམས་དྭངས་མ་མཆོག་ཏུ་ཐིམ་པས་བདུད་རྩིར་གནས་གྱུར། ཐུགས་ཐམས་
ཅད་པ་ཆོས་ཀྱི་སྐུ་ཐམས་ཅད་མཁྱེན་པ་ཐུགས་མི་ཟད་པ་རྒྱན་གྱི་འཁོར་ལོར་གྲུབ། དབང་བཞི་པ་
རླུང་གི་འགྲོས་ཐིམ་སྟེ་ལས་ཀྱི་རླུང་གྲངས་སྟོང་བརྒྱད་བརྒྱ་པ་བཅུ་གཉིས་སོར་ཚད་བཅུ་གཉིས་
རྩའི་གནས་བཅུ་གཉིས་པོ་དེ་དག་ཏུ་རིམ་གྱིས་ཐིམ་ཞིང་། ས་བཅུ་གསུམ་པར་ཡེ་ཤེས་ཀྱི་རླུང་
འབའ་ཞིག་ཏུ་འགྱུར་རོ། །དེ་ལས་རླུང་གནས་གྱུར་ཏེ་ངོ་བོ་ཉིད་ཀྱི་སྐུ་སྟེ། མདོར་ན་སྐུ་
དང༌། གསུང་དང་། ཐུགས་ཐམས་ཅད་པ་དང་། ངོ་བོ་ཉིད་ཀྱི་སྐུ་ཞེས་བྱ་བ་མངོན་དུ་
གྱུར་པ་ནི་རྟེན་གནས་གྱུར་སྐུ་བཞིར་བསྟན་ཏོ། །བརྟེན་པ་གནས་འགྱུར་བ་ནི། ཀུན་གཞི་རྒྱུ་རྒྱུད་
རང་སེམས་ལྷན་སྐྱེས་སྤྲོས་བྲལ་ཀྱེ་རྡོ་རྗེ་དེ་ཉིད་ཀྱི་ངོ་བོའི་ཆ་ནས་རྒྱལ་བས་རྒྱལ་བ་གཉིས་པར་
ལུང་གིས་ཟིན་པའི་ངོར་ཆེན་རྡོ་རྗེ་འཆང་ཀུན་དགའ་བཟང་པོའི་གསུང་གནད་ཀྱི་ཟླ་ཟེར་ལས།
གྲུབ་ཆེན་འདིས་རང་བཞིན་རྒྱུའི་ངོས་ནས་ལྷུན་གྲུབ་ཡིན་པའི་ཕྱིར་གནས་གྱུར་མི་བཞེད་ལ།
ཡོན་ཏན་ལ་ལྟོས་ནས་རྟེན་དཀྱིལ་འཁོར་བཞི་གནས་གྱུར་པ་ལས་འབྲས་བུ་སྐུ་བཞི་འབྱུང་བར་
བཞེད་དོ། །འདི་ཇི་ལྟ་བ་བཞིན་དུ་འཕགས་པ་ཡབ་སྲས་སོགས་དབུ་མ་པ་རྣམས་ཀྱང་བཞེད་
དོ། །ངོ་བོ་ཉིད་དམ། ཆོས་ཉིད་ལ་ལྟོས་ནས་གནས་གྱུར་པ་མེད་དེ། ཆོས་ཉིད་སྤྲོས་པ་
དང་བྲལ་བའི་ཕྱིར་རོ། །དེ་ལ་དགོངས་ནས་འཕགས་པ་ཀླུ་སྒྲུབ་ཀྱིས་རྩ་བའི་ཤེས་རབ་ལ་
སོགས་པ་རྣམས་ལས་གནས་གྱུར་པ་མེད་པར་བཤད་དོ། །འཕགས་པ་ཀླུ་སྒྲུབ་ཀྱིས་རྩ་བའི་ཤེས་
རབ་ལས། དེ་བཞིན་གཤེགས་པའི་དངོས་ཉིད་གང་། །དེ་ནི་འགྲོ་བའི་ངོ་བོ་ཉིད། །དེ་བཞིན་
གཤེགས་པའི་དངོས་ཉིད་མེད། །འགྲོ་འདི་ངོ་བོ་ཉིད་མེད་དོ། །ཞེས་གསུངས། ཡོན་ཏན་ལ་ལྟོས་

ནས་གནས་གྱུར་པ་ཡོད་དེ། སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་ལ་སོགས་པའི་ཡོན་
ཏན་བསམ་གྱིས་མི་ཁྱབ་པ་ཐོབ་པའི་ཕྱིར་རོ། །དེ་ལ་དགོངས་ནས་འཕགས་པས་ཆོས་ཀྱི་དབྱིངས་
སུ་བསྟོད་པ་ལས་གནས་གྱུར་པ་ཡོད་པར་བཤད་དོ། །འཕགས་པ་ཀླུ་སྒྲུབ་ཀྱིས་ཆོས་དབྱིངས་བསྟོད་
པ་ལས། གནས་འདི་ཡོངས་སུ་གྱུར་པ་ན། །ཆོས་ཀྱི་སྐུ་ཞེས་བརྗོད་པ་ཡིན། །ཞེས་གསུངས། དེས་
ན་འཕགས་པའི་གསུང་གཉིས་པོ་དེའང་འདི་ལྟར་རྟོགས་ན་མི་འགལ་བར་འགྱུར་ཞེས་གསུངས་པ་
དང༌། དུས་ཀྱི་འཁོར་ལོ་ལས། ཇི་ལྟར་རྩི་ཡི་སྦྱོར་བ་ཡིས། །ཟངས་ཀྱི་དྲི་མ་མེད་བྱེད་
ནས། །ཟངས་ཉིད་མེད་པར་མི་བྱེད་དེ། །དྲི་མེད་ཉིད་དུ་ལེགས་པར་གནས། །དེ་
བཞིན་སྟོང་ཉིད་སྦྱོར་བས་ཀྱང་། །སེམས་ཀྱི་དྲི་མ་འདག་བྱེད་ཀྱི། །སེམས་ཉིད་མེད་པར་
མི་བྱེད་དོ། །ཞེས་གསུངས་པས། སངས་རྒྱས་པའི་ཚེ་ན་གང་ཟག་དེའི་རིགས་རྒྱུན་མི་འཆད་
པར་དཔེ་དང་བཅས་གསལ་བར་གསུངས་པའི་ཕྱིར་རོ། །ཞེས་གསུངས། ཐམས་ཅད་མཁྱེན་
པ་དཀོན་མཆོག་ལྷུན་གྲུབ་ཀྱིས་མཛེས་རྒྱན་ལས། དཀྱིལ་འཁོར་རྣམ་བཞི་ཡིད་དང་ལྔ། །སྐུ་
ལྔ་རང་བཞིན་ལྷུན་གྲུབ་ཏུ། །གནས་པ་ལམ་གྱིས་སྦྱངས་པ་ལས། །ཡོན་ཏན་ལྡན་པར་གནས་
གྱུར་པ། །ལྷུན་གྲུབ་གནས་འགྱུར་འགལ་མེད་དེ། །འབྲས་བུའི་འཁོར་འདས་དབྱེར་མེད་
ཡིན། །ཞེས་དང༌། རྗེ་བཙུན་རིན་པོ་ཆེས། རང་བཞིན་རྒྱུ་ལ་བསམ་ན་ལྷུན་གྲུབ་སྟེ། །
མཐའ་ཡས་ཡོན་ཏན་ཚོགས་རྣམས་གནས་གྱུར་ཡིན། །དེས་ན་ལྷུན་གྲུབ་གནས་འགྱུར་མི་འགལ་
ཏེ། །འདི་ནི་འབྲས་བུའི་འཁོར་འདས་དབྱེར་མེད་ཡིན། །ཞེས་དང་། ལམ་འབྲས་ཞེས་
པའི་མཚན་དང་དོན། འཇམ་མགོན་ས་སྐྱ་པཎྜིཏས། གཞི་ལམ་འབྲས་གསུམ་དབྱེར་མེད་
དོན་སྨྲ་བ། །འཁོན་གྱི་རིགས་གཅིག་རྡོ་རྗེའི་སྲས་པོ་མཆོག །རྡོ་རྗེ་འཛིན་པ་ཀུན་དགའ་
རྒྱལ་མཚན་དཔལ། །བཟང་པོ་ལས་གཞན་དོན་མཐུན་སྨྲ་བ་སུ། །ཞེས་གསུང་པས། རང་
སེམས་དྭངས་མ་རྒྱུ་རྒྱུད་དེ་དང་སྔར་ཕན་ལྷན་ཅིག་ཚུལ་དུ་འགྲོགས་པའི་སེམས་ཉིད་སྙིགས་མ་དེ།
གཞི་དུས་ཀྱི་ཀྱེ་རྡོ་རྗེ་ལྷན་ཅིག་སྐྱེས་པའི་ཡེ་ཤེས་དེས་དབང་དུ་བྱས་ཏེ་ཚོགས་བརྒྱད་ཡེ་ཤེས་ལྔར་
འཆར་ཏེ། དེའི་ཡོན་ཏན་ཡར་ལྡན་དུ་གྱུར་པའི་ཡོན་ཏན་གྱི་ཆ་གནས་འགྱུར་ཉིད་དུ་བཞེད་དོ་
སྙམ་སྟེ། དེ་ནི་ཡེ་ཤེས་ངོ་བོ་ཉིད་སྐུ་ཤིན་ཏུ་རྣམ་པར་དག་པ་ལྷུན་གྲུབ་ཀྱི་སྐུ་ཞེས་བྱ་བ་ཡིན་ཏེ།
དེ་ལྟ་བུའི་རྟེན་སྐུ་བཞི་ཀ་ཡོངས་སུ་དག་པའི་རང་རིག་པའི་ཡེ་ཤེས་ཡོངས་སུ་དག་པ་གཅིག་གི་ངོ་

བོར་སྣང་བ་མངོན་དུ་གྱུར་པའོ། །སྐུ་ལྔ་པོ་དེའང་སྒྱུ་འཕྲུལ་དྲྭ་བ་ལས། སངས་རྒྱས་སྐུ་ལྔའི་
བདག་ཉིད་ཅན། །ཞེས་འབྱུང་ངོ་། །དེ་དག་ཀྱང་རང་གི་ངོ་བོར་སྐུ་གཅིག་པར་སྣང་བ་ནི།
དེ་ཉིད་ལས། ཡེ་ཤེས་མིག་གཅིག་དྲི་མ་མེད། །ཅེས་སོ། །གཞན་དོན་གྱི་ཆེ་བ་ནི། སེམས་
མ་བསྐྱེད་པ་བསྐྱེད་པ་དང་། ས་ནས་སར་འཕར་བ། མངོན་པར་བྱང་ཆུབ་པ། ལོང་བ་རྣམས་
ཀྱིས་མིག་ཐོབ་པ་ལ་སོགས་པ་ཆེ་བའི་ཡོན་ཏན་བསམ་གྱིས་མི་ཁྱབ་པ་འབྱུང་ངོ༌། །བདག་གཞན་
གཉིས་ཀའི་ཆེ་བ་གོང་དུ་སྨོས་པའི་ཚོམ་བུ་ལྔ་ནས་བཟུང་སྟེ། ཡར་མཐའ་ལ་ཚད་མེད་དེ་བསམ་
གྱིས་མི་ཁྱབ་པ་དང་བཅས་ཏེ་གྲོལ་བ་ཐོབ་པ་ཡིན་ནོ།། །།
༼༣༽ དེ་ཡན་ཆད་ཀྱིས་གང་ཟག་དཀྲི་བའི་རིམ་པ་ལས། རྗེ་མཁྱེན་བརྩེ་དང་ཀླུ་
སྒྲུབ་ཞབས་ཀྱི་དགོངས་པའི་དཀའ་གནད་འགའ་ཞིག་མི་འགལ་བའི་ཚུལ་དུ་སྒྲུབ་པ་སོང་ནས།
ས་བཅད་དཀྱུས་ཀྱི་ཁ་འགེངས་པའི་སླད་དུ་རྒྱུད་གསུམ་རྩ་བའི་ས་བཅད་གསུམ་པ་ངེས་ཤེས་ཁྱད་
པར་ཅན་བསྐྱེད་ལ་ཏིང་ངེ་འཛིན་ངོ་ཤེས་པར་བྱ་ཞིང་ལམ་གྱི་ས་མཚམས་རྣམ་པར་གཞག་པ་
ལའང་གསུམ། ཚད་མ་བཞི་དང་སྙན་བརྒྱུད་བཞིས་ངེས་ཤེས་བསྐྱེད་པ་དང་། ཏིང་ངེ་
འཛིན་ངོ་ཤེས་པར་བྱ་ཞིང་ལམ་གྱི་ས་མཚམས་རྣམ་པར་གཞག་པ་དང་། འཁོར་ལོ་བསྐོར་བ་
གྲུབ་པའི་རྟགས་དང་བཅས་པའོ། ། ད་
པ་དེའི་དང་པོ་ནི། སམྦུ་ཊ་ལས། བསྟན་བཅོས་ཚད་མ་སློབ་དཔོན་དང་། །ལུང་
གི་རྗེས་འབྲང་དེ་ཉིད་རིག །གསང་སྟོན་དེ་ཉིད་དངོས་པོ་ཡང་། །གཅིག་ལས་གཅིག་
བརྒྱུད་ཤེས་པར་བྱ། །བླ་མ་རབ་ཀྱི་ཞལ་ལས་བླང་། །ཞེས་དང་། རྡོ་རྗེའི་ཚིག་རྐང་
ལས་ཀྱང་། ཚད་མ་བཞིས་འབྲས་བུ་གཏན་ལ་ཕབ་ནས། ཞེས་གསུངས་པའི་དོན་ལ་གསུམ་
སྟེ། ཚད་མའི་ངོ་བོ། གྲངས་ངེས། གོ་རིམ་མོ། །དང་པོ་ནི། འཇིག་རྟེན་གྱི་ཐ་
སྙད་དང་རྟོག་གེ་བ་རྣམས་ལ་གྲགས་པ་ལྟར་མི་སླུ་བ་སྟེ། འདོད་པའི་དོན་གང་ཡིན་པ་དེ་སྒྲུབ་
པ་ལ་མི་སླུ་བའམ། ཡང་དག་པ་ཞེས་བྱ་བའི་དོན་ཡིན། གཉིས་པ་གྲངས་ནི་བཞིར་ངེས་ཏེ།།
གང་ཟག་གཅིག་འཚང་རྒྱ་བའི་ལམ་གྱི་ཆོས་ཐམས་ཅད་བཞི་པོ་དེར་འདུས་པས་དེ་ལས་མང་མི་
དགོས་ཤིང་། ཉུང་ན་མི་འདུ་བའི་ཕྱིར་རོ། །གསུམ་པ་གོ་རིམ་ནི། བསྟན་བཅོས་ཚད་
མ། བླ་མ་ཚད་མ། ལུང་ཚད་མ། དེ་ཉིད་རིག་ཅེས་པའི་ཚིག་ཟུར་གྱིས་ཉམས་མྱོང་ཚད་

མ་བསྟན་ཏེ། རྟོག་གེ་བ་རྣམས་རྒྱུད་ལ་རང་གར་འཇུག་པ་དགག་པའི་ཕྱིར་གོ་རིམ་དཀྲུགས་
ནས་འཆོལ་བར་གསུངས་པའི་ཕྱིར་རོ། །འོ་ན། རྒྱུད་ལས་གསུངས་པ་དེ་འཁྲུགས་ཅན་
ཡིན་ན། མ་འཁྲུགས་པའི་གོ་རིམ་ཇི་ལྟར་ཡིན་ཞེ་ན། ཆུ་མགོ་གངས་དཀར་ལ་ཐུག་པའི་
ཚུལ་དུ་ཡང་དག་པར་རྫོགས་པའི་སངས་རྒྱས་ཀྱིས་གསུངས་པའི་རྒྱུད་སྡེ་དྲི་མ་མེད་པ་ཞིག་ལ་
བརྟེན་དགོས་པས་བཀའ་ཡང་དག་པ་ལུང་གི་ཚད་མ། བཀའ་དེའི་དགོངས་པ་མ་ནོར་བར་
འགྲེལ་བ་ལ་ལུང་བསྟན་བརྙེས་པ་ཀླུ་སྒྲུབ་ལ་སོགས་སམ། ཡེ་ཤེས་མཁའ་འགྲོས་དངོས་སུ་
བྱིན་གྱིས་བརླབས་པ་བིརྱ་པ་ལ་སོགས་གྲུབ་ཐོབ་རྣམས་ཀྱི་གདམས་ངག་ལ་བརྟེན་ནས་འགྲེལ་
བྱེད་ཚད་ལྡན་གྱིས་བཀྲལ་བའི་བསྟན་བཅོས་འབྱུང་བས་ན་བསྟན་བཅོས་ཚད་མ། བསྟན་
བཅོས་དེ་སྟོན་པའི་བླ་མ་དམ་པ་ཞིག་འབྱུང་བས་ན་བླ་མ་ཚད་མ། བླ་མ་དེས་བསྟན་པ་ལྟར་
ཉམས་སུ་བླངས་པས་ཉམས་ལྔ་གསུམ་བཅོ་ལྔ་ལ་སོགས་པ་རང་གི་རྒྱུད་ལ་མངོན་སུམ་དུ་སྐྱེ་བ་ནི་
ཉམས་མྱོང་ཚད་མ་ཡིན་ལ། འོ་ན། ཉམས་སུ་ལེན་པའི་ཚེའང་དེ་ལྟར་བྱེད་དམ་ཞེ་ན།
མ་ཡིན་ཏེ། ཐོག་མར་བླ་མ་ཚད་མ་དེས་ཇི་སྐད་བཤད་པ་ལྟར་ཉམས་སུ་བླངས་པས་བླ་མས་ཇི་
སྐད་གསུངས་པ་བཞིན་རྒྱུད་ལ་སྐྱེས་པ་ནི་ཉམས་མྱོང་ཚད་མ། དེའི་ཚེ་བླ་མ་རང་གིས་ཕོ་ཚོད་
དམ། གང་ལེགས་བྱེད་པ་ལྟ་བུ་ཚབས་སུ་སོང་བ་ཡིན་ནམ་སྙམ་དུ་རྟོག་པ་སྐྱེས་པ་ན། དེ་
འདྲ་མ་ཡིན་ཏེ། སློབ་དཔོན་རྣལ་འབྱོར་གྱི་དབང་ཕྱུག་བིརླ་པ་ཆེན་པོས་འདི་ལྟར་དུ་བཤད་
ཅེས་རྡོ་རྗེའི་ཚིག་རྐང་ལ་ཐོས་བསམ་གྱིས་སྒྲོ་འདོགས་གཅོད་པའི་ཚེ་ན། བླ་མས་ཇི་ལྟར་གསུངས་
པ་བཞིན་རྣལ་འབྱོར་དབང་ཕྱུག་གི་གཞུང་ན་འདུག་སྙམ་དུ་ཡིད་ཆེས་སྐྱེ་བས་ན་བསྟན་བཅོས་ཚད་
མ། རྣལ་འབྱོར་དབང་ཕྱུག་གིས་བྱུང་རྒྱལ་ལམ། ཕོ་ཚོད་ལྟ་བུ་མ་ཡིན་ཏེ། སྤྱིར་བདེ་
བར་གཤེགས་པའི་མདོ་རྒྱུད་ཐམས་ཅད་ཀྱི་སྙིང་པོ་ཀྱེ་རྡོ་རྗེའི་རྒྱུད་གསུམ་གྱི་བརྗོད་བྱའི་དོན་གྱི་
བཅུད་ཕྱུང་བ་ཡིན་ནོ་ཞེས་རྡོ་རྗེའི་ཚིག་རྐང་གི་ཚིག་རེ་རེ་བཞིན་རྒྱུད་ཀྱི་ལུང་དང་སྦྱར་ཏེ་བསྟན་
པས་ན་རྒྱུད་སྡེའི་སྙིང་པོར་ངེས་ཤེས་སྐྱེས་པ་ནི་བཀའ་ཡང་དག་པ་ལུང་གི་ཚད་མའོ། །རྒྱས་པ་
ནི་གོང་ཁྲིད་གཞུང་གི་སྐབས་སུ་བསྟན་ཟིན་ཏོ། །གཉིས་པ་སྙན་བརྒྱུད་བཞི་ནི། རྩ་རྒྱུད་
ལས། སེམས་ཅན་ཀུན་གྱི་དངོས་གྲུབ་ཕྱིར། །དབང་ནི་རྣམ་པ་བཞི་རུ་བཤད། །ཅེས་
དང༌། ཡང་དེ་ཉིད་ལས། འདི་ནི་བྱིན་རླབས་རིམ་པའི་ཕྱིར། །ཀུན་མཁྱེན་ཡེ་ཤེས་དེ

ལྟ་བུ། །ཞེས་བྱ་བ་ལ་སོགས་པས་བསྟན། བསྟན་བཅོས་ལས། གསང་སྔགས་སྙན་
བརྒྱུད་སོགས་བཞི་མ་ཆད་པ། ཞེས་གསུངས། དེ་ལ་བཞི། དབང་གི་ཆུ་བོ་མ་ནུབ་པ།
བྱིན་རླབས་ཀྱི་བརྒྱུད་པ་མ་ཉམས་པ། གདམས་ངག་གི་སརྒ་མ་ལོག་པ། མོས་གུས་ཀྱི་
བསམ་པ་ཚིམ་པར་ནུས་པའོ། །དེའི་དང་པོ་ལ་གསུམ། རྒྱུ་དུས་ཀྱི་དབང་གི་ཆུ་བོ། ལམ་
དུས་ཀྱི་དབང་གི་ཆུ་བོ། འབྲས་དུས་ཀྱི་དབང་གི་ཆུ་བོའོ། །དང་པོ་ལ་གསུམ། ངོ་བོ་
ངོས་གཟུང་བ། ཉམས་པའི་ཚུལ། སླར་གསོ་བའི་ཐབས་སོ། །དང་པོ་དབང་གི་ཆུ་བོ་
ཞེས་བྱ་བ་ནི། དབང་དུས་སུ་སྐྱེས་པའི་དབང་གི་ཡེ་ཤེས་གང་ཞིག་སྨིན་གྲོལ་གང་རུང་གིས་རྡོ་
རྗེ་འཛིན་པའི་སར་བགྲོད་པར་ངེས་པའི་ནུས་པ་དང་ལྡན་པའམ། བགྲོད་ཟིན་པ་ཞིག་ལ་བྱ་སྟེ།
སྒོ་གསུམ་ཐ་མལ་གྱི་དྲི་མ་འཁྲུད་པར་བྱེད་པས་ན་ཆུ་བོ་ཞེས་བྱའོ། །དེ་ལ་དབྱེ་ན་དབང་པོའི་
བྱེ་བྲག་གིས་བཞིར་འགྱུར་ཏེ། སྤངས་རྟོགས་མཐར་ཐུག་པའི་ཡེ་ཤེས་སུ་སྐྱེས་པ་དང་། མཚོན་
བྱ་དོན་གྱི་ཡེ་ཤེས་སུ་སྐྱེས་པ་དང་། མཚོན་བྱེད་དཔེའི་ཡེ་ཤེས་སུ་སྐྱེས་པ་དང་། སྦྱང་གཞི་
སྦྱོང་བྱེད་ངོ་འཕྲོད་པའི་ངེས་ཤེས་ཁྱད་པར་ཅན་དུ་སྐྱེས་པ་རྣམས་སོ། །གཉིས་པ་ནི། སྐྱེ་
ཚུལ་དང་པོ་གཉིས་ལ་ཉམས་པར་བྱར་མེད་ཀྱང་། ཕྱི་མ་གཉིས་ནི་རྩ་བའི་ལྟུང་བས་གོས་པ་ན་
ཉམས་པར་འགྱུར་རོ། །གསུམ་པ་ནི། སླར་ཡང་བླ་མ་ལས་དབང་ནོད་པའོ། །གཉིས་
པ་ལམ་དུས་ཀྱི་དབང་གི་ཆུ་བོ་ལའང་གོང་ལྟར་གསུམ་ལས། དང་པོ་ནི། སྔར་བཤད་པའི་
གང་ཟག་དབང་པོ་ཡང་རབ་ལ་ནི་དབང་བཞིའི་ཆུ་རྒྱུན་གཅིག་གིས་རྟེན་འབྲེལ་ཐམས་ཅད་རྫོགས་
ཤིང་མི་སློབ་པའི་སར་འཁྱོལ་བས་ན་རྒྱུ་དུས་དང་། ལམ་དུས་དང་། འབྲས་དུས་ཀྱི་དབང་
གི་རྣམ་གཞག་བྱར་མེད་ཀྱང་། དེ་ལས་གཞན་པ་རྣམས་ཀྱིས་ཕྲ་བའི་དཀྱིལ་འཁོར་བཞིར་དབང་
བསྐུར་བ་ལས་ཐོབ་པའི་ཡེ་ཤེས་གང་ཞིག་འཇིག་རྟེན་པའི་ལམ་དུ་དབང་བཞི་ཁོ་ན་ཐུན་བཞིར་
བསྒོམས་པ་དང་། འདས་ལམ་དུ་སྐུ་བཞི་ལས་དབང་བཞི་ཚད་མེད་པ་བླངས་པ་ཉིད་ཀྱིས་རྡོ་
རྗེ་འཛིན་པའི་སར་བགྲོད་པའི་ནུས་པ་དང་ལྡན་པ་དེའོ། །གཉིས་པ་ནི། སྔ་མ་ལྟར་འདས་
ལམ་དུ་ཉམས་པར་བྱར་མེད་ལ། འཇིག་རྟེན་པའི་ལམ་དུ་ལམ་དབང་ཐོབ་ནས་རབ་ལམ་དུས་
ཐུན་བཞི། འབྲིང་ཐུན་གསུམ། ཐ་མས་ཐུན་གཉིས། ཤིན་ཏུ་ཐ་མས་ཀྱང་ཉིན་ཞག་རེར་
ཐུན་རེ་ལམ་དབང་ཐོབ་པའི་དུས་ཚོད་མ་ཡོལ་གོང་དུ་མ་ཆག་པར་ལེན་དགོས་ལ། དེ་ལས་ཉམས་

ཚེ་ལམ་དུས་ཀྱི་དབང་ཆུ་ནུབ་པའོ། །འོ་ན། འདི་མ་ནུབ་པ་ལ་ཕན་ཡོན་དང་། ནུབ་ན་
ཉེས་པ་ཅིར་འགྱུར་ཞེ་ན། མ་ནུབ་པའི་ཕན་ཡོན་ནི། རྣལ་འབྱོར་དབང་ཕྱུག་གིས། ལམ་
གྱི་ཐུན་བཞི་ལ་དབང་བཞི་བསྒོམས་པས། ལུས་ལ་བརྟེན་ནས་བདེ་ཆེན་གྱི་སྒྲིབ་པ་འགག་ཅིང་
སངས་རྒྱ་བར་གསལ་བས་བཤད་རྒྱུད། ཅེས་གསུངས་པ་ལྟར་ལམ་གཞན་མ་བསྒོམས་ཀྱང་།
ཐུན་བཞིར་དབང་བཞི་ཁོ་ནས་འཚང་རྒྱ་བར་འདོད་པ་ནི་མན་ངག་འདིའི་ཁྱད་ཆོས་སོ། །དེ་
ལྟར་ན་ཐུན་གསུམ་དང་། གཉིས་ལ་སོགས་པས་ཀྱང་དོན་དེ་སྒྲུབ་པར་ནུས་སམ། མི་ནུས།
ནུས་ན་ནི་རྡོ་རྗེའི་ཚིག་རྐང་དུ་ཐུན་བཞི་ཁོ་ནར་གསུངས་པ་ལ་དགོས་པ་མེད་ཅིང་། མི་ནུས་ན་
ནི་ཐུན་གསུམ་ལ་སོགས་པ་མ་ཆག་ཀྱང་དོན་མ་མཆིས་སོ་ཞེ་ན། འདི་ནི་གོང་གི་ཚིག་ནུས་
ལས་རྟོགས་པར་ནུས་ཀྱང་། གསལ་བར་བཤད་ན། རང་ཉིད་ཚེ་གཅིག་ལ་གྲོལ་བར་འདོད་ན་
འཇིག་རྟེན་པའི་ལམ་དུ་ཐུན་བཞི་ངེས་པར་དགོས་ཤིང་། ཐུན་གསུམ་ལ་སོགས་པས་དོན་དེ་
སྒྲུབ་པར་མི་ནུས་རུང་། འོན་ཀྱང་སླད་ཀྱི་སྐལ་ལྡན་ཐུན་བཞིའི་དབང་བཞིས་གྲོལ་རུང་རྣམས་
ཀྱི་དོན་དུ་ལམ་དུས་དབང་གི་ཆུ་བོ་མ་ནུབ་པར་བྱ་བ་ཙམ་ལ་ཐུན་གསུམ་ལ་སོགས་པས་བཏུབ་
པར་དགོངས་པའོ། །དེས་ན་ནུབ་པའི་ཉེས་པ་ལའང་གོང་ངོ་བོའི་སྐབས་སུ་བཤད་ཟིན་པའི་
ནུས་པ་དེ་ཉམས་པ་ཙམ་མོ། །ཅི་འདི་ལྟར་ལམ་དབང་ཐོབ་ནས་འཇིག་རྟེན་པའི་ལམ་མན་
ཆོད་དུ་ལམ་དུས་མ་བླངས་པར་ཉིན་ཞག་གཅིག་འདས་པ་ཙམ་གྱིས་ལམ་དུས་དབང་གི་ཆུ་རྒྱུན་
ཉམས་པར་འགྱུར་བའི་རྒྱུ་མཚན་གང་ཞེ་ན། རྒྱུ་དུས་དབང་གི་ཆུ་བོའང་རྩ་ལྟུང་བྱུང་ན་ཉམས་
པ་དེ་བཞིན་དུ། འདིར་ལམ་དུས་དབང་གི་ཆུ་རྒྱུན་ཉམས་པའི་རྒྱུར་གྱུར་པའི་ལྟུང་བའང་ལམ་
དུས་ཆག་པ་ཉིད་ཡིན་པ་དེའི་ཕྱིར་ནའོ། །དེས་ན་ལམ་དབང་ཐོབ་པའི་དུས་ཚོད་སོགས་ཞིབ་
ཏུ་ཤེས་པར་འདོད་ན་འཕོ་བ་དང་། དབྱུ་གུ་དང་། ཐུན་ཕྱེད་དང༌། ཐུན་ཚོད་ལ་སོགས་
པ་རྒྱུད་ཀྱི་སྟེང་ནས་རྟོགས་པར་བྱ་ཞིང་། འདིར་ནི་ཡི་གེས་འཇིགས་པས་མ་སྤྲོས་ལ། ། དུས་
ཚོད་དེ་ཙམ་ན་བླ་མ་མཚན་ཉིད་དང་ལྡན་པའི་ནང་ཟབ་མོ་ལུས་ཀྱི་དཀྱིལ་འཁོར་ལ་བརྟེན་ནས་
ལམ་དུས་ཀྱི་དབང་ཐོབ་པའི་ཚེ་ཕྱི་ནང་གི་དཔའ་བོ་མཁའ་འགྲོས་རང་གི་རྩ་ཁམས་རྣམས་བྱིན་
གྱིས་བརླབས་པ་ལས་བྱུང་བའི་དབང་གི་ཆུ་རྒྱུན་དེ་མི་ཉམས་པའི་དམ་ཚིག་ཏུ་ཉིན་ཞག་ཕྲུག་རེར་
ལམ་དུས་ཐུན་གཅིག་གིས་ཉུང་མཐར་བྱས་ནས་ལེན་ཅིང་། ཐུན་གཅིག་ལས་མི་ལེན་ན་ལམ་

དབང་ཐོབ་པའི་དུས་ཚོད་ལས་མ་འདའ་གོང་དུ་ཆག་ཏུ་མི་རུང་བས་ནན་ཏན་བྱའོ། །གསུམ་པ་
ནི། གལ་ཏེ་ལམ་དུས་ཆག་ནས་དབང་གི་ཆུ་རྒྱུན་ནུབ་པར་གྱུར་ན་བླ་མ་ལས་དབང་བླངས་ཏེ་
གསོ་བར་བྱའོ། །གསུམ་པ་འབྲས་དུས་ཀྱི་དབང་ཆུ་ལའང་ངོ་བོ་ནི། འགྲོས་བཞི་ཐིམ་པ་
ལས་བྱུང་བའི་ཡེ་ཤེས་གང་ཞིག །སྤངས་རྟོགས་མཐར་ཐུག་པའི་རྣམ་མཁྱེན་དེའོ། །ཉམས་པ་
ནི་མི་སྲིད་ཅིང་། དེས་ན་གསོ་བའི་ཚུལ་ཡང་མོ་གཤམ་གྱི་བུ་གསོ་བའི་ཐབས་བསྟན་པ་དང་
འདྲ་བས་མི་དགོས་སོ། །གཉིས་པ་བྱིན་རླབས་ཀྱི་བརྒྱུད་པ་མ་ཉམས་པ་ལ་བཞི། ཉམས་
སུ་བླང་བའི་མཐའ། ཉམས་སུ་མྱོང་བའི་མཐའ། བྱིན་གྱིས་བརླབ་པའི་མཐའ། གྲུབ་
པའི་མཐའ་རྣམས་སོ། །གསུམ་པ་ལ་གསུམ། ཐོག་མར་གདམས་ངག་བསྟན་པའི་སརྒ་དང་།
བར་དུ་ཉམས་སུ་ལེན་པའི་སརྒ་དང་། མཐར་ཉམས་སུ་མྱང་བའི་སརྒ་མ་ལོག་པའོ། །བཞི་པ་
ལ་གསུམ། ཉམས་མྱོང་ནང་ནས་སྐྱེས་པས་བླ་མ་དང་། བསྟན་བཅོས་དང་། བཀའ་ཡང་དག་
པའི་ལུང་རྣམས་ལ་མོས་གུས་གཞན་གྱིས་འཕྲོག་པར་མི་ནུས་པ་འབྱུང་བའོ། །
གཉིས་པ་ལམ་གྱི་ས་མཚམས་རྣམ་པར་གཞག་པ་ལ་གཉིས། ལམ་སྤྱིའི་ས་མཚམས་
གཞག་པ་དང་། བྱེ་བྲག་འཇིག་རྟེན་པའི་ལམ་གྱི་ས་མཚམས་གཞག་པའོ། །དང་པོ་ལ་གསུམ།
ལམ་བགྲོད་པར་མ་ནུས་པ་མྱུར་དུ་བགྲོད་པའི་ཐབས་བོགས་འབྱིན་དང་། ལམ་གྱི་འགལ་རྐྱེན་
སེལ་བ་གདམས་ངག་དང་སྲུང་བ། ལམ་གྱི་ས་མཚམས་ཤེས་པར་བྱ་བ་རྟེན་འབྲེལ་རྣམས་སོ། །
དང་པོ་ལ་བརྒྱད། ལུས་སེམས་སྒྲིམ་ལྷོད་གཉིས་རེས་འཇོག །ཐུན་དབྲི་བསྐྱེད་གཉིས་རེས་
འཇོག །ཁ་ཟས་ཀྱང་རེས་འཇོག །སྤྱོད་ལམ་བག་ཡངས་རེས་འཇོག །ལམ་གྱི་གནད་
ཏིང་ངེ་འཛིན་སྣ་ཚོགས་སུ་འཕོ་བ། ཡུལ་སྣ་ཚོགས་ཀྱི་བདུད་རྩི་བསྟེན་པ་རྣམས་སོ། །གཉིས་
པ་ལ་གཉིས། གདམས་ངག་དང་། སྲུང་བའོ། །དང་པོ་ལ་དྲུག །ལྟ་བའི་དུག་
དབྱུང་བ། བདུད་རྩི་བསྟེན་པ། ལ་དོར་བ། སྒོམ་པའི་དུག་དབྱུང་བ། བདུད་རྩི་
བསྟེན་པ། ལ་དོར་བའོ། །སྲུང་བ་ལ་གསུམ། ཐབས་ཀྱི་ཕྱོགས་སུ་ལྷུང་བའི་རྣལ་འབྱོར་
པའི་སྲུང་བ་དང༌། ཤེས་རབ་ཀྱི་ཕྱོགས་སུ་ལྷུང་བའི་རྣལ་འབྱོར་པའི་སྲུང་བ་དང༌། རྣལ་
འབྱོར་པ་ཐུན་མོང་ལ་དགོས་པའི་སྲུང་བའོ། །དང་པོ་ལ་གསུམ། ཐབས་ཀྱི་བར་ཆད་
ཐབས་ཀྱིས་སྲུང་བ། ཐབས་ཀྱི་བར་ཆད་ཤེས་རབ་ཀྱིས་སྲུང་བ། ཐབས་ཀྱི་བར་ཆད་རྟེན་

འབྲེལ་གྱིས་སྲུང་བའོ། །དེའང་ནང་གསེས་ཀྱིས་དང་པོ་ལ་བཞི། གཉིས་པ་ལ་གསུམ།
གསུམ་པ་ལ་གཅིག་སྟེ་ཁྱོན་བརྒྱད་ཡོད་དོ། །གཉིས་པ་ཤེས་རབ་ཀྱི་ཕྱོགས་སུ་ལྷུང་བའི་རྣལ་
འབྱོར་པའི་སྲུང་བ་ལ་གཉིས། སད་པས་སྲུང་བ་དང་། བརྡས་སྲུང་བའོ། །དེའི་དང་པོ་
ལ་བཞི། བརྡས་སྲུང་བ་ལ་རྩ་བའི་བརྡ་དང༌། ཡན་ལག་གི་བརྡ་དང་། ངག་གི་བརྡ་
གསུམ། དེ་རེ་རེ་ལའང་བཞི་རེ་ཡོད་ཀྱང་སྲུང་བ་སུམ་ཅུའི་གྲངས་འདྲེན་པའི་ཚེ་ན་བརྡས་སྲུང་
བ་བཞི་ཁོ་ནར་བརྩིས་ནས་ཁྱོན་བརྒྱད་དོ། །གསུམ་པ་རྣལ་འབྱོར་གསུམ་ཀའི་ཐུན་མོང་གི་
སྲུང་བ་ལ་གསུམ། གཙོ་ཆེར་འབྱུང་བའི་དབང་དུ་བྱས་ནས་ཁམས་འདུས་པ་དང་པོ་དང་། །
བར་པ་དང་། ཐ་མའི་སྲུང་བའོ། །དེའི་དང་པོ་ལ་གྲིབ་མ་དྲུག །བར་པ་ལ་ཐིག་ལེ་འཛག་
པ་དྲུག །ཐ་མ་ལ་སྒྲིབ་པ་གཉིས་སྲུང་བ་སྟེ་བཅུ་བཞིའོ། །དེ་ལྟར་སྲུང་བ་ནི་སུམ་ཅུ་ཐམ་པ་
ཉིད་དོ། །གསུམ་པ་ལམ་གྱི་ས་མཚམས་ཤེས་པར་བྱ་བའི་རྟེན་འབྲེལ་ལ་བདུན། རྟེན་འབྲེལ་
བསྒྲིག་པའི་གཞི་གང་ཡིན་པ། རྟེན་འབྲེལ་གྱི་མཐའ་གང་ཡིན་པ། རྟེན་འབྲེལ་ཉིད་གང་
ཡིན་པ། ལམ་གསུམ་ལས་གང་ཡིན་པ། ཚད་མ་བཞི་ལས་གང་ཡིན་པ། རྟེན་འབྲེལ་
དེས་མཚོན་ཞིང་མངོན་དུ་བྱ་བའི་དོན་གང་ཡིན་པ། རྟེན་འབྲེལ་དུས་ལམ་རྫོགས་པ་རྣམས་སོ། །
བདུན་པ་ལ་ལྔ། ཕྱིའི་རྟེན་འབྲེལ། ནང་གི་རྟེན་འབྲེལ། གསང་བའི་རྟེན་འབྲེལ། དེ་
ཁོ་ན་ཉིད་ཀྱི་རྟེན་འབྲེལ། མཐར་ཐུག་གི་རྟེན་འབྲེལ་ལོ། །དེ་དག་ཀྱང་དབྱེ་ན་གཞི་ལམ་འབྲས་
གསུམ་གར་ལྔ་ལྔར་དབྱེ་ཞིང་། དེའང་མཐའ་ཡས་པར་དབྱེ་བ་སོགས་རྟེན་འབྲེལ་མཐའ་དག་
ལ་མཁས་པར་བྱ་དགོས་ཏེ། འཕགས་ཡུལ་དུ་རྡོ་རྗེ་ཐེག་པར་གནད་དུ་ཆེ་བ་དྲུག་ཅེས་ཡོངས་
སུ་གྲགས་པའི་ནང་ཚན་རྣལ་འབྱོར་དབང་ཕྱུག་འདིས་རྟེན་འབྲེལ་གནད་དུ་ཆེ་བར་བཞེད་པའི་
ཕྱིར་དང་། རྡོ་རྗེའི་ཚིག་རྐང་ལས་ཀྱང་། རྟེན་ཅིང་འབྲེལ་བར་འབྱུང་བ་ལྔས་ལམ་ཡོངས་
སུ་རྫོགས་པར་བསྟན་ཏོ། །ཞེས་གསུངས་པའི་ཕྱིར། གོང་བོགས་འབྱིན་དང་། གདམས་
ངག་དང་། སྲུང་བ་རྣམས་ཀྱི་ལུང་དང་། རྟེན་འབྲེལ་གྱི་ལུང་རྒྱུད་དང་སྦྱར་བ་ནི་གླེགས་
བམ་དུ་བལྟ་བར་བྱ་ཞིང་། འདིར་བྲི་བར་མ་ནུས་སོ། །གཉིས་པ་བྱེ་བྲག་འཇིག་རྟེན་པའི་
ལམ་གྱི་ས་མཚམས་ལ་གསུམ། ཁམས་འདུས་པ་དང༌། འཕྲང་དང་། སྤྱོད་པའོ། །དང་
པོ་ལའང་གསུམ། ཁམས་འདུས་པ་དང་པོ་དང་། བར་པ་དང་། ཐ་མའོ། དེ་རེ་རེ་

ལའང་དྲུག་དྲུག་སྟེ། གང་དུ་འདུ་བ། གང་འདུ་བ། ཚུལ་ཇི་ལྟར་འདུ་བ། འདུས་པ་
གསུམ་ལས་གང་ཡིན་པ། འདུས་པའི་དཔེ། འདུས་པའི་ཉམས་གང་ཡིན་པའོ། །ཉམས་ལ་གསུམ།
སེམས་ཉམས། རྨི་ཉམས། ལུས་ཉམས་སོ། །འཕྲང་ལ་གསུམ། སྣང་བ་དགྲར་ལངས་
ཀྱི། སྟོང་པ་དགྲར་ལངས་ཀྱི། བྱིང་བ་ཆེན་པོའི་འཕྲང་ངོ༌། །དེ་རེ་རེ་ལའང་གསུམ་གསུམ་
སྟེ། རྒྱུ་དང་། ཚུལ། འཕྲང་ལས་སྒྲོལ་བའི་ཐབས་སོ། །སྤྱོད་པ་ལ་གསུམ། རྫུ་འཕྲུལ་
གྱི་རྐང་པ་དང་། དྲན་པ་ཉེ་བར་གཞག་པ་དང་། ཡང་དག་པར་སྤོང་བའི་སྤྱོད་པའོ། །དང་
པོ་ལ་བཞི། ས་རླུང་དང་། ཆུ་རླུང་དང་། མེ་རླུང་དང་། རླུང་གི་རླུང་རྫུ་འཕྲུལ་གྱི་
རྐང་པའོ། །གཉིས་པ་ལའང་བཞི། ལུས་རྗེས་སུ་དྲན་པ། ལྷ་རྗེས་སུ་དྲན་པ། སྔགས་
རྗེས་སུ་དྲན་པ། ཆོས་རྗེས་སུ་དྲན་པའོ། །གསུམ་པ་ལའང་བཞི། ཡི་གེ་ཡང་དག་སྤོང་
བ། རླུང་ཡང་དག་སྤོང་བ། རྩ་ཡང་དག་སྤོང་བ། ཐིག་ལེ་ཡང་དག་སྤོང་བའི་སྤྱོད་པ་
རྣམས་སོ། །དེ་ལྟར་རྫུ་འཕྲུལ་གྱི་རྐང་པ་ལ་སོགས་པའི་སྤྱོད་པ་རིམ་པ་གསུམ་པོ་དེ་ནི་མན་ངག་
འདིའི་ལུགས་ཀྱི་ཐུན་མོང་མ་ཡིན་པའི་ནང་གི་སྤྱོད་པ་ཡིན་ལ། སླར་རྒྱུད་ལུང་མན་ངག་སྤྱི་དང་
ཐུན་མོང་དུ་གྱུར་པའི་ཕྱིའི་སྤྱོད་པ་གསུམ་གྱིས་འདུས་པ་གསུམ་བོགས་དབྱུང་བར་བྱ་བའི། དང་པོ་
ནི། རྩ་རྒྱུད་ཕྱི་མའི་ལེའུ་གཉིས་པ་ལས། འཇིགས་སྨྱོ་དེ་བཞིན་སྡུག་བསྔལ་དང་། །མྱ་
ངན་གདུང་བ་འཚེ་བ་དང༌། །འདོད་ཆགས་ཞེ་སྡང་གཏི་མུག་ཆེས། །སྒྲུབ་པ་པོ་ཉིད་ཉོན་མི་
མོངས། །ཞེས་དང་། ཕན་དང་གནོད་པའི་འབྲས་འབྱུང་བ། །ཞེས་སོགས་ཀྱིས་དྲོད་
གསུམ་བསྟན། དེའང་དྲོད་ཆུང་ངུ་དང༌། འབྲིང་དང་། ཆེན་པོ་གསུམ་ལ་ཁམས་འདུས་
པ་གསུམ་རིམ་གྱིས་འཇུག་པས། འདི་ལ་གསུམ། རྒྱུ་ཚོགས་ལམ་བཤད་པ། དེ་ལས་
བྱུང་བའི་འབྲས་བུ་སྦྱོར་ལམ་དངོས་བཤད་པ། དེ་བོགས་དབྱུང་བའི་སྤྱོད་པ་བཤད་པའོ། །དང་པོ་
ནི། འཇིག་རྟེན་པའི་ལམ་མན་ཆོད་དུ་ཏིང་ངེ་འཛིན་སྐྱེ་བའི་རྒྱུ་རྟེན་འབྲེལ་གྱི་ཚོགས་པ་ཚང་བ་
ལ་ཚོགས་ལམ་ཞེས་བྱ་སྟེ། དེ་ལ་དབྱེ་ན་བཞི། ཕྱི་དབྱིབས་ཀྱི་ཚོགས་ལམ། ནང་སྔགས་
ཀྱི་ཚོགས་ལམ། གསང་བ་དབང་གི་ཚོགས་ལམ། མཐར་ཐུག་དེ་ཁོ་ན་ཉིད་ཀྱི་ཚོགས་ལམ་
རྣམས་སོ། །གཉིས་པ་ལ་གསུམ། རྣམ་རྟོག་སྔོན་སོང་གི་དྲོད་ཅེས་པ་ཉམས་སྐྱེ་སླ་ལ། ཕྱི་
ཡུལ་རྐྱེན་གྱིས་གནོད་ཅིང་། ཆོས་བརྒྱད་ཀྱི་རྟོག་པ་རགས་རིམ་བཟློག་པའི་དྲོད་ཆུང་ངུ་། ཁམས་

དགུ་འདུས་པའི་དྲོད་ཅེས་བྱ་བ་ཏིང་ངེ་འཛིན་སྐྱེ་དཀའ་ལ། ཡུལ་རྐྱེན་གྱིས་མི་གནོད་ཅིང་། ཚར་
གཅོད་རྗེས་འཛིན་གང་རུང་གྲུབ་པ་དྲོད་འབྲིང་པོ། འདི་ལ་ཐེག་པ་ཐུན་མོང་དུ་བཟོད་འབྲིང་དུ་
གྲགས། ཐིག་ལེ་འབར་ཞིང་བརྟན་པའི་དྲོད་ཅེས་པ་ཏིང་ངེ་འཛིན་ཤིན་ཏུ་སྐྱེ་བར་དཀའ་ལ།
ཡུལ་རྐྱེན་གྱིས་ཡེ་ཤེས་ཀྱི་གྲོགས་བྱེད་ཅིང་། ཚར་གཅོད་རྗེས་འཛིན་གཉིས་ཀ་གྲུབ་པའི་དྲོད་
ཆེན་པོ་རྣམས་སོ། །དྲོད་ཆེན་པོའི་རྒྱུན་ལ་གསུམ་དུ་དབྱེ་སྟེ། རྩེ་མོ་དང་། བཟོད་པ་དང་།
ཆོས་མཆོག་གོ །རྩེ་མོ་ལ་གཉིས། ཕྱིའི་རྩེ་མོ་དང་། ནང་གི་རྩེ་མོའོ། །ཆོས་མཆོག་
ལ་གཉིས། འཁོར་བའི་ཆོས་ལས་འདས་པའི་ཆོས་མཆོག་དང་། མྱ་ངན་ལས་འདས་པའི་
ཆོས་རྣམས་རྫོགས་པའི་ཆོས་མཆོག་གོ །ཞིབ་པར་ན་འདུས་པ་ཐ་མ་ལ་དྲོད། རྩེ། བཟོད།
མཆོག་བཞི་ལ་རེ་རེར་ཡང་ཆུང་ངུ་། འབྲིང་། ཆེན་པོའི་ཆུང་ངུ་། ཆེན་པོའི་ཆེན་པོ་སྟེ་
བཞི་བཞིར་དབྱེ་ཞིང་། ཚོགས་སྦྱོར་གཉིས་འདྲེས་མར་འདོད་པ་ནི་མན་ངག་འདིའི་ལུགས་སོ། །
གསུམ་པ་ལ་གསུམ། ཀུན་འདར་གསང་ནས་སྤྱོད་པ། ཀུན་འདར་འཇིག་རྟེན་པའི་མངོན་
དུ་སྤྱོད་པ། ཀུན་ཏུ་བཟང་པོའི་སྤྱོད་པ་རྣམས་སོ། །དེ་རེ་རེ་ལའང་ལྔ་ལྔ་སྟེ། སྤྱོད་པ་རང་
གི་ངོ་བོ་དང་། སོ་སོའི་མཚན་ཉིད་དང༌། སྤྱོད་པ་སྤྱད་པའི་དུས་དང་། རྟེན་གྱི་གང་ཟག་
དང༌། སྤྱོད་པའི་དགོས་པ་དང་བཅས་པའོ།།
གསུམ་པ་འཁོར་ལོ་བསྐོར་བ་གྲུབ་པའི་རྟགས་དང་བཅས་པ་ལའང་ས་དང་གྲུབ་མཐའི་རྣམ་
གཞག་གཉིས་ཀྱི། དང་པོ་ནི། སྤྱིར་ས་ལ་མོས་པས་ཐོབ་པའི་ས་དང༌། སྤྱོད་པས་ཐོབ་
པའི་ས་དང་། རྟོགས་པས་ཐོབ་པའི་ས་དང་། གྲུབ་པས་ཐོབ་པའི་ས་བཞིར་གསུངས་པ་
ལས། འདི་ཕྱི་མ་གཉིས་ཡིན་ལ། དེའང་མ་དག་ས་བདུན་ནི་རྟོགས་པའི་ས་དང༌། དེ་
ཡན་ཆོད་གྲུབ་པའི་སའམ། ཡང་ན་ཐམས་ཅད་གྲུབ་པའི་སའི་ཁོངས་སུ་བསྡུས་ཀྱང་བཏུབ་
པར་གསུངས་སོ། །དེ་རེ་རེ་ལའང་བཞི་བཞི་སྟེ། ས་འགྲུབ་པའི་རྒྱུ་གང་ཡིན་པ་དང་། རྟོགས་
པའི་ཁྱད་པར་དང་། གྲུབ་པའི་རྟགས་དང་། མིང་གི་དོན་ནོ། །སའི་གྲངས་ངེས་ཀྱི་
ཚུལ་ལའང་གཉིས། ཐུན་མོང་བ་ཕར་ཕྱིན་གྱི་ལུགས་ལ་བཅུ་གཅིག་དང༌། ཐུན་མོང་མིན་
པ་སྔགས་ཀྱི་ལུགས་ལ་བཅུ་གསུམ་དུ་གསུངས་ལ། དེའི་མཐའ་མ་གཉིས་ཀྱི་སྤང་རྟོགས་ལ་
ཁྱད་པར་མེད་པར་འདོད་པ་དང༌། ཡོད་པར་འདོད་པ་གཉིས་ལས། དང་པོ་ནི། མན་

ངག་སྙེ་མའི་དགོངས་པ་སྟེ། དེ་ལའང་གཉིས། ས་དང་པོའི་སྔ་རོལ་དུ་མོས་སྤྱོད་ཀྱི་ས་
དང༌
། ལས་དང་པོ་པའི་ས་གཉིས་བསྣན་པ་ཞིག་དང་། ཡང་ས་བཅུ་པ་ལ་ཙམ་ཁྱད་གཉིས་
དང༌། རྒྱུན་མཐའི་བར་ཆད་མེད་ལམ་བཅས་ལས་རེ་རེར་བརྩིས་པ་དང་གཉིས་འབྱུང་ཡང་།
དོན་དུ་མདོ་སྔགས་གཉིས་ཀྱི་བགྲོད་བྱ་མཐར་ཐུག་གཅིག་ཏུ་བཞེད་ལ། བོད་ཀྱི་མཁས་པ་ཆེན་
པོ་ལ་ལའང་དེ་ལྟར་བཞེད་དོ། །ཕྱི་མ་ནི་རྗེ་བཙུན་ས་སྐྱ་པ་ཡབ་སྲས་ཀྱི་བཞེད་པ་སྟེ། ཕ་རོལ་
ཏུ་ཕྱིན་པའི་ལམ་ལ་ཞུགས་པ་རྣམས་ཀྱང་མཐར་སྔགས་ཀྱི་ལམ་ལ་མ་བརྟེན་པར་སྤངས་རྟོགས་
མཐར་ཐུག་གི་སངས་རྒྱས་མི་འཐོབ་ཅིང་། ས་བཅུ་གཅིག་པར་སངས་རྒྱས་སུ་བཤད་པ་ནི་སངས་
རྒྱས་བཏགས་པ་བ་ཙམ་ཡིན་པར་བཞེད་ལ། འདི་ནི་ངེས་དོན་གྱི་དགོངས་འགྲེལ་རྣམ་པར་
དག་པ་ཡིན་ནོ། །འོ་ན། ས་བཅུ་གཅིག་པ་སངས་རྒྱས་བཏགས་པ་བ་ཙམ་ཡིན་ན། འདོགས་
པའི་དགོས་པ་དང༌། དགོངས་གཞི་དང་། དངོས་ལ་གནོད་བྱེད་ཇི་ལྟར་ཡིན་ཞེ་ན། དང་པོ་
དགོས་པ་ནི། ཕར་ཕྱིན་གྱི་ལམ་ལ་ཞུགས་པའི་གང་ཟག་རྣམས་བྲོད་པ་བསྐྱེད་པའི་ཆེད་ཡིན།
གཉིས་པ་དགོངས་གཞི་ནི། སངས་རྒྱས་ཀྱི་སར་ཉེ་བ་དང་། མཛད་པ་ཆ་འདྲ་བ་ཙམ་ལ་
དགོངས་ཤིང་། གསུམ་པ་དངོས་ལ་གནོད་བྱེད་ནི། ཁ་སྦྱོར་ལས། ཐབས་ཤེས་མ་
གཏོགས་པར་སངས་རྒྱས་ཉིད་མངོན་དུ་འཐོབ་པར་མི་འགྱུར་རོ། །དེའི་ཕྱིར་ཤེས་རབ་མ་ཡང་
དག་པར་རྫོགས་པའི་བྱང་ཆུབ་སྦྱིན་པར་བྱེད་པ་བཟང་མོ་སྤང་བར་མི་བྱ་སྟེ། ཞེས་ཉེ་རྒྱུ་མ་
སྤྱད་པར་རྫོགས་པའི་སངས་རྒྱས་མི་འཐོབ་པར་གསུངས་ལ། དེ་བཞིན་དུ་ཕྱག་ཆེན་ཐིག་ལེ་
ལས། པདྨའི་སྙིང་པོའི་དབུས་ན་ནི། །རྡོར་དབྱིངས་དབང་ཕྱུག་མ་ནི་བཞུགས། །དེ་མ་
རྙེད་ཀྱི་བར་དུ་ནི། །ཐབས་གཞན་ལས་ནི་བྱང་ཆུབ་མེད། །ཅེས་གསུངས་སོ། །ས་བཅུ་
གཅིག་པ་སངས་རྒྱས་བཏགས་པ་བ་ཙམ་ཡིན་པ་དང་། དེའི་གོང་ན་སངས་རྒྱས་རྡོ་རྗེ་འཆང་
ཡོད་པར་འདོད་པའང་རིག་པས་སྒྲུབ་པ་ཙམ་མ་ཡིན་ཏེ། ཁ་སྦྱོར་ལས། སྐྱེ་བ་འདིར་
སངས་རྒྱས་ཉིད་དམ། རྡོ་རྗེ་སེམས་དཔའ་འཐོབ་པར་འགྱུར་ཏེ། གང་དག་བསམ་གྱིས་མི་
ཁྱབ་པའི་གནས་མ་ཐོབ་པ་དེ་ནི་བདེ་བར་གཤེགས་པ་སྟེ། མཚན་གཞི་མཚོན་པ་ནི་རྡོ་རྗེ་སེམས་
དཔའ་ཡང་དག་པའོ། །ཞེས་གསུངས་ལ། དེར་མ་ཟད་རྒྱུད་སྡེ་འོག་མ་གསུམ་གྱིས་ཀྱང་རྡོ་
རྗེ་འཛིན་ས་མི་འཐོབ་པར་བཤད་དེ། འཇམ་དཔལ་ཞལ་ལུང་ལས། བླར་བཅས་སངས་རྒྱས་

ཀུན་གྱིས་ཀྱང་། །འདི་ནི་ཅུང་ཟད་མི་ཤེས་སོ། །ཞེས་དང་། དེའི་འགྲེལ་པར་སློབ་དཔོན་
སྨན་ཞབས་ཀྱིས། བླར་བཅས་སངས་རྒྱས་ཞེས་བྱ་བ་ནི་བྱ་བའི་རྒྱུད་ཀྱི་སངས་རྒྱས་དང་། སྤྱོད་
པའི་རྒྱུད་ཀྱི་སངས་རྒྱས་དང་། རྣལ་འབྱོར་རྒྱུད་ཀྱི་སངས་རྒྱས་དང་། ཞེས་གསུངས་སོ། །རྡོ་རྗེ་
འཆང་ཆེན་པོ་ཉིད་ཀྱིས་ཀྱང་དངུལ་དང་གསེར་གྱི་ཁྱད་པར་དཔེར་སྦྱར་ནས་མདོ་སྔགས་གཉིས་ཀྱི་
ཐོབ་བྱ་ལ་ཁྱད་པར་ཡོད་པར་གསལ་བར་གསུངས་ཏེ། ཇི་སྐད་དུ་རྩ་བའི་རྒྱུད་འབུམ་ཕྲག་ལྔ་པ་
ལས། རྡོ་ཡི་རིགས་ཀྱི་བྱེ་བྲག་གིས། །བཞུས་པས་ལྕགས་དང་ཟངས་དངུལ་འབྱུང༌། །གསེར་
འགྱུར་རྩི་ཡིས་དངོས་པོ་ནི། །ཀུན་ཀྱང་གསེར་དུ་བསྒྱུར་བ་ལྟར། །རིགས་ཅན་གསུམ་གྱི་
གང་ཟག་རྣམས། །དཀྱིལ་འཁོར་ཆེན་པོ་འདིར་ཞུགས་ན། །ཀུན་ཀྱང་རྡོ་རྗེ་འཛིན་པར་
འགྱུར། །ཞེས་གསུངས་སོ། །གཉིས་པ་གྲུབ་མཐའ་ནི། རྩ་རྒྱུད་ལས། འཁོར་བ་མྱ་
ངན་འདས་པ་ཉིད། །འཁོར་བ་སྤངས་ནས་གཞན་དུ་ནི། །མྱ་ངན་འདས་པ་རྟོགས་མི་འགྱུར། །
ཞེས་དང་། རང་དང་རང་གི་རྟོགས་པ་ལས། །ཞེས་སོགས་དང་། བདེ་བ་དཀར་དང་
བདེ་བ་གནག །ཅེས་སོགས་ཀྱིས་བསྟན། བསྟན་བཅོས་ལས། འཇིག་རྟེན་ལས་འདས་
པའི་ལམ་ལ་ཕྱི་ནང་རྟེན་ཅིང་འབྲེལ་བར་འབྱུང་བའི་ལམ་གྱིས་ཞེས་སོགས་ཀྱིས་སངས་རྒྱས་པར་
གསུངས། དེ་ལ་དབྱེ་ན་བཞི། བུམ་དབང་གི་གྲུབ་པའི་མཐའ་དང་། མཆོག་དབང་
གོང་མ་གསུམ་གྱི་གྲུབ་པའི་མཐའའོ། །དེ་རེ་རེ་ལའང་ས་མཚམས་ཀྱི་སྒོ་ནས་རྣམ་པར་དབྱེ་བ་
ལྔ་ལྔ་ཡོད་དེ། དབང་གི་ས་མཚམས། ལམ་གྱི་ས་མཚམས། ཞིང་ཁམས་ཀྱི་ས་མཚམས།
དཀྱིལ་འཁོར་གྱི་ས་མཚམས། གྲུབ་མཐའི་ས་མཚམས་གཅད་པ་རྣམས་སོ། །འདི་རྣམས་
ཀྱང་ལམ་ལྟར་ན་མཐོང་བསྒོམ་མཐར་ཕྱིན་པའི་ལམ་གསུམ། བྱང་ཆུབ་ཀྱི་ཕྱོགས་ལྟར་ན་ཉི་
ཤུ་རྩ་ལྔ། ས་ལྟར་ན་ཕྱེད་དང་བཅུ་གསུམ་གྱིས་བསྡུས་པ་ཡིན་ལ། ས་རེ་རེ་ལའང་ཐུན་
མོང་མ་ཡིན་པའི་ཆོས་བཞི་བཞི་སྟེ། རྒྱུ་བསྟན་པ། རྟགས་བསྟན་པ། འབྲས་བུ་བསྟན་
པ། མཇུག་སྡུད་བསྟན་པའོ། །རྒྱུ་ལ་གཉིས། རིང་རྒྱུ་དང་། ཉེ་རྒྱུའོ། །རིང་རྒྱུ་
ལ་གཉིས། དབང་དང་། ལམ་མོ། །ཉེ་རྒྱུ་ལའང་གཉིས། ཕྱིའི་རྟེན་འབྲེལ་དང་།
ནང་གི་རྟེན་འབྲེལ་ལོ། །རྟགས་ལ་གསུམ། ཕྱི་རྟགས་དང་། ནང་རྟགས་དང་། དེ་
ཁོ་ན་ཉིད་ཀྱི་རྟགས་སོ། །རྩ་བའི་གསུམ་པ་འབྲས་བུའི་སངས་རྒྱས་ཀྱི་ས་ནི། རྩ་རྒྱུད་ལས།

ཁུ་བའི་རྣམ་པ་བཅོམ་ལྡན་ཡིན། །ཞེས་པ་ནས། འཇིག་རྟེན་གསུམ་པོ་དེ་ལས་སྐྱེས། །ཞེས་
པའི་བར་དང་། ཕྱག་རྒྱ་ཆེན་པོ་མངོན་འདོད་པས། །དེ་ནས་སྟེང་དུ་འགྲོ་བར་འགྱུར། །ཞེས་
སོགས་ཀྱིས་བསྟན། བསྟན་བཅོས་ལས། བཞི་པ་ཡིད་ཀྱི་དབང་མཐར་ཕྱིན་ཞེས་སོགས་
གསུངས། དེ་ལ་གསུམ། བདག་དོན་གྱི་ཆེ་བ། གཞན་དོན་གྱི་ཆེ་བ། བདག་གཞན་
གཉིས་ཀའི་ཆེ་བའོ། །དང་པོ་ནི། སྐུ་རྣམ་པ་ལྔ་སྟེ། དེ་ལ་གཉིས། རྟེན་གནས་གྱུར་
གྱི་སྐུ་དང་། བརྟེན་པ་གནས་གྱུར་གྱི་སྐུའོ། །དང་པོ་ལ་གཉིས། ཉེར་ལེན་གྱི་རྒྱུ་འགྲོས་
ཐིམ་པའི་ཚུལ་དང་། དེ་ལས་བྱུང་བའི་སྐུ་དངོས་སོ། །དང་པོ་ལ་བཞི། བུམ་དབང་
རྩའི་འགྲོས་ཐིམ་པ། གསང་དབང་ཡི་གེའི་འགྲོས་ཐིམ་པ། ཤེར་དབང་བདུད་རྩིའི་འགྲོས་
ཐིམ་པ། དབང་བཞི་པ་རླུང་གི་འགྲོས་ཐིམ་པའོ། །དང་པོ་ལའང་བཞི། སྤྲུལ་སྐུ་དང་།
ལོངས་སྐུ་དང༌། ཆོས་སྐུ་དང༌། ངོ་བོ་ཉིད་སྐུའོ། །གཉིས་པ་ནི། བརྟེན་པ་སེམས་
གནས་གྱུར་པ་ན་ཤིན་ཏུ་རྣམ་པར་དག་པ་ངོ་བོ་ཉིད་ཀྱི་སྐུ་ཞེས་བྱ་བ་རྟེན་གནས་གྱུར་གྱི་སྐུ་བཞི་
གའང་ཡེ་ཤེས་ཡོངས་སུ་དག་པ་གཅིག་གི་ངོ་བོར་སྣང་བ་མངོན་དུ་གྱུར་པའོ། །གཉིས་པ་ནི།
སེམས་མ་བསྐྱེད་པ་བསྐྱེད་པ་དང་། ས་ནས་སར་འཕར་བ་དང་། ལོང་བ་རྣམས་ཀྱིས་མིག་
ཐོབ་པ་ལ་སོགས་པ་བསམ་གྱིས་མི་ཁྱབ་པས་འདིར་བརྗོད་ཀྱིས་མི་ལང་ངོ༌། །གསུམ་པ་ནི།
མ་མཐའ་ནས་བཟུང་བས་འཁོར་ཚོམ་བུ་གཅིག་དང་བཅས་སངས་རྒྱ་བར་གསུངས་ཏེ། དེ་ལ་
ལྔ། རང་དང་། རྒྱུད་ཡོངས་སུ་དག་པའི་རིག་མ། གདམས་ངག་སྟོན་པའི་བླ་མ། བྱིན་
གྱིས་རློབ་པའི་མཁའ་འགྲོ། ཞིང་ཡོངས་སུ་དག་པའི་སློབ་མ་རྣམས་སོ། །ཡ་མཐའ་ནས་
བཟུང་ན་འཁོར་ཚོམ་བུ་དུ་མ་དང་བཅས་སངས་རྒྱ་བར་གསུངས་སོ།། །།
སླར་སྨྲས་པ། བདག་ནི་ཤེར་བརྩོན་ལུས་སྟོབས་ཆེས་ཕྲ་ཡང་། །དཔལ་ལྡན་བླ་མ་
རྫོགས་པའི་སངས་རྒྱས་དངོས། །ཀུན་དགའི་བསྟན་པའི་རྒྱལ་མཚན་འཆང་བ་དེའི། །གསུང་
གི་སྣང་བས་རིག་པད་ཅུང་ཟད་དགོད། །འཁོར་འདས་དབྱེར་མེད་ལྟ་བ་མཆོག་གི་རྩེ། །བརྟོན་
པ་བཞི་ཡིས་ཐོས་བསམ་སྒོམ་བྱས་ཏེ། །རྟོགས་པའི་གོམས་མྱོང་བླ་མར་གསོལ་བ་ཡིས། །ཕྱག་
སྲོལ་དྲི་མེད་ཉམས་སུ་བསྟར་བར་བྱས། །ཡེ་ཤེས་ངོ་སྤྲོད་གསལ་བར་ཕྱེ་བ་དང་། །གོང་མ་
གསུམ་གྱི་དབང་སྐབས་རྩ་རླུང་ཐིག །ཉམས་ཁྲིད་ཞིབ་གསལ་མཛད་པའི་ཕྱག་རྒྱུན་ཀྱང་། །ཉག་

ཕྲ་འཆད་ཉན་བྱིས་པའི་ཟློས་གར་བསྒྱུར། །ལན་མང་བསྐྱར་བའི་འབྲུག་སྒྲ་བསྒྲགས་ན་ཡང་། །
གོ་བའི་ཆར་ཟིམ་སློབ་མའི་ཞིང་ས་ལ། །མ་ཕབ་དེ་སྲིད་རྟོགས་པའི་མྱུ་གུ་ཞིག །འཁྲུངས་
འདོད་རེ་བ་མང་ཡང་འབྲས་བུ་དཀོན། །བསྟན་དང་འགྲོ་ལ་ཕན་པའི་བློས་བསླངས་ཀྱི། །མཁས་
སྙེམས་གྲགས་འདོད་ཁེངས་པས་མ་ཡིན་ཀྱང་། །བྱིས་བློས་ནོངས་པས་མ་རྟོགས་ལོག་པར་རྟོག །
གང་མཆིས་ཆོས་སྤྱན་ལྡན་རྣམས་མདུན་སར་བཤགས། །སློབ་བཤད་ཁྲིད་སྲོལ་ཟུང་གི་བཞེད་
གཞུང་སྒོ། །འབྱེད་བྱེད་ལེགས་བཤད་ལྡེའུ་མིག་གསར་བསྐྲུན་པས། །ཟབ་དོན་དབྱིག་གི་
སྙིང་པོ་བསམ་འཕེལ་དབང་། །གཅིག་ཏུ་ངེས་ཤེས་དབྲོག་ཏུ་མེད་པ་སྟེར། །ཁྱད་པར་ལེགས་
བཤད་དངུལ་དཀར་མེ་ལོང་འདིར། །འཁོར་འདས་དབྱེར་མེད་ལྟ་བའི་རང་ཞལ་ཉིད། །གསལ་
བར་བསྟན་བཞིན་རིག་ཐོག་གོམས་བྱས་ན། །ལྷན་སྐྱེས་ཡེ་ཤེས་སྙིང་གི་པདྨོར་རོལ། །དེ་
ལས་བྱུང་བའི་དགེ་ཚོགས་བདུད་རྩིའི་སྤྲིན། །ཀུན་དགའི་བསྟན་པའི་སྨན་དུ་ཕྱུར་བ་ཡིས། །
ཐུབ་པའི་ཆོས་ཀྱི་དབྱར་སྐྱེས་དགའ་ཚལ་ཆེ། །རབ་རྒྱས་ལུང་རྟོགས་བཅུད་ཀྱི་འབྲས་སྨིན་ཤོག །
བཀྲ་ཤིས་པདྨ་དཀར་པོའི་མུ་ཁྱུད་ཀྱིས། །ས་གསུམ་ཡོངས་བསྐོར་དོན་གཉིས་སྨན་ལྗོངས་
ཆེར།།སྐྱེ་རྒུའི་བུང་བ་བདེ་བར་འཚོ་དང་བཅས། །དག་པ་གཉིས་ལྡན་རྒྱལ་སྲིད་ཐོབ་གྱུར་
ཅིག །ཅེས་ལམ་འབྲས་སློབ་བཤད་ཁྲིད་ཀྱི་ཤིང་རྟ་རྣམ་གཉིས་ཀྱི་དགོངས་གནད་འགལ་མེད་
དུ་བསྒྲུབས་པ་སོམ་ཉིའི་མུན་སེལ་ལེགས་བཤད་ཟླ་འོད་ཅེས་བྱ་བ་འདིའང་། བདག་ཅག་གི་
སྡོམ་པ་གསུམ་གྱི་རྩ་བའི་རིགས་བདག༧ངེས་པ་དོན་གྱི་རྡོ་རྗེ་འཆང་བྱམས་པ་ཀུན་དགའ་བསྟན་
པའི་རྒྱལ་མཚན་གྱིས་གནའ་སྲོལ་ལམ་འབྲས་ལོ་ཟླ་མང་པོར་འཆད་ཉན་གྱིས། ཁྲིད་ཚར་བ་
དང་ལྟ་བ་ལ་མྱོང་བ་ཐོན་པའི་ཕྱག་རྒྱུན་བསྐྱང་ཕྱིར་ལམ་ཟབ་མོ་འདི་སྩལ་བ་ན་ཁྲིད་གཞུང་གཉིས་
ཀྱི་དགོངས་པ་འགལ་མེད་དུ་གསུང་བཤད་ཀྱིས་ཞིབ་པར་བཀྲོལ་བ་དང་། འཁོར་འདས་དབྱེར་
མེད་ཀྱི་ལྟ་བའི་སྐབས་སུའང་ཀླུ་སྒྲུབ་ཁྲིད་ཡིག་ལྟར་གསུང་བཤད་ཀྱིས་རིག་ཐོག་ནས་བརྡར་ཤ་
བཅད་དེ་མྱོང་བ་འཐོན་ངེས་མཛད་པས་སྟོན་པ་གཉིས་པ་ལྟ་བུའི་ཕྱག་བཞེས་རླབས་པོ་ཆེ་བྱུང་
ཡང་། ཕྱིས་འདིར་སློབ་མས་བླ་མར་ཁྲིད་གཞུང་རྣ་བར་ཐོས་པ་ཙམ་གྱིས་ཆོག་པར་རློམས་ཏེ་
རང་རྒྱུད་ལ་མྱོང་བ་འཐོན་དགོས་པའི་དོན་གཉེར་མེད་པར་བརྟེན། སློབ་དཔོན་གྱིས་ཀྱང་ཁྲིད་
ཡིག་བསྐྱར་ཆོས་བཞི་རེར་གསུང་བ་ཙམ་ལས། སྔོན་འགྲོ་དང་། དངོས་གཞིར་ལྟ་ཁྲིད་

ཞིབ་བཀྲོལ་དང་། འཁོར་འདས་དབྱེར་མེད་རིག་ཐོག་ནས་ངོ་སྤྲོད་དེ་རྟོགས་བཞེས་སོགས་ཀྱི་
ཕྱག་ཁྲིད་གནད་སྨིན་མ་གྲུབ་པས་སློབ་བཤད་ཅེས་པའི་མཚན་ཆགས་པ་ཙམ་ལས། དོན་དུ་
ཚོགས་བཤད་དང་མི་གཉིས་པར་གྱུར་པར་མཐོང་བ་མ་ཟད། བྱང་ཆུབ་སེམས་ཀྱིས་ཐུགས་རྒྱུད་
ཡོངས་སུ་གཏམས་ཤིང་རྫོགས་པ་ཆེན་པོའི་ཡེ་ཤེས་མངོན་དུ་གྱུར་པ་གྲུབ་བརྙེས་བླ་མ་བློ་གྲོས་
བཟང་པོའི་བཀས་འཁོར་འདས་དབྱེར་མེད་ཀྱི་ལྟ་བ་ལས་དང་པོ་པས་ཉམས་སུ་བླང་བདེ་བ་ཞིག་
དགོས་ཚུལ་ཡང་ཡང་བསྐུལ་བ་དང༌། ཁྱད་པར་བདག་གིས་དོན་གཉེར་གྱི་སློབ་ཚོགས་
རྣམས་ལ་ལམ་སྲོལ་འདིའི་ཆོས་སྒོ་ལན་གསུམ་ཕྱེས་སྐབས་རྩ་བའི་རིགས་བདག་ཐར་རྩེ་རྡོ་རྗེ་
འཆང་གི་ཞལ་སྒོ་ལས་ཇི་ལྟར་བྱོན་པ་གཞིར་བཟུང་སྟེ། སྔོན་འགྲོ་བློ་ལྡོག་རྣམ་བཞིའི་སྐབས་
བཀའ་གདམས་པའི་དགེ་བཤེས་རྣམས་ཀྱི་གསུང་གིས་བརྒྱན་ནས་ངེས་ཤེས་བསྐྱེད་དུ་བཅུག །
དངོས་གཞིའི་སྐབས་སློབ་བཤད་ཁྲིད་ཡིག་ཟུང་གི་དགོངས་གནད་རྩལ་དུ་བཏོན་ཏེ་ལྟ་བ་འཁོར་
འདས་དབྱེར་མེད་རིག་ཐོག་ནས་ངོ་སྤྲོད་མྱོང་ཐོན་རྟོགས་བླངས་དང་། ལོངས་སྤྱོད་རླབས་བཙིར་
བས་ཐུན་མིན་དཔེའི་ཡེ་ཤེས་མངོན་དུ་བསྟན་ཅིང་། ལུས་སྦྱོང་འཁྲུལ་འཁོར་སོགས་མྱོང་ཁྲིད་
ལག་སྟོན་བགྱིས་པར་སྔ་མའི་སྐབས་རྣམ་འདྲེན་དམ་པ་ཧོར་ཉ་བྲག་མཆོག་སྤྲུལ་གཞུང་ལུགས་ལ་
མཁྱེན་རབ་རྒྱས་པ་འཇམ་དབྱངས་ཀུན་དགའ་ཆོས་ཀྱི་རྒྱལ་མཚན་དང་། བར་པ་དང་ཕྱི་མའི་ཚེ་སྡེ་
སྣོད་ཆོས་ཀྱི་འབྱུང་གནས་ཨ་མདོ་དྷི་ཕུ་དགོན་ཆེན་གྱི་བསྟན་བདག་མཆོག་སྤྲུལ་མདོ་སྔགས་རབ་
འབྱམས་སྨྲ་བ་ངག་དབང་བསྟན་པའི་རྒྱལ་མཚན་བཅས་ནས་ཇི་གསུངས་རིགས་ཡིག་ཐོག་ཏུ་
འགོད་ཐུབ་ཡང་ཡང་བསྐུལ་བ་ལ་བརྟེན་ནས། བདག་ཅག་གི་ཡོངས་འཛིན་སྡེ་སྣོད་སྨྲ་བའི་ཉི་མ་
ཕྱིར་མི་ལྡོག་པའི་བྱང་སེམས་ཐུབ་བསྟན་ཆོས་ཀྱི་གྲགས་པ་དང་། གཟིམས་འོག་མཆོག་སྤྲུལ་
ངག་དབང་བསྟན་འཛིན་སྙན་གྲགས་ཀྱི་གསུང་དང་། ས་ལམ་གྱི་རྣམ་གཞག་ཐམས་ཅད་མཁྱེན་པ་
ཀླུ་སྒྲུབ་རྒྱ་མཚོའི་གསུང་ལ་གཞིར་བྱས། གཞན་ཡང་ས་དབང་བླ་ཆེན་སོགས་རང་ལུགས་ཀྱི་
མཁས་གྲུབ་གོང་མ་རྣམས་ཀྱི་ཟིན་བྲིས་སོགས་ནས་ཀྱང་ལེགས་ཆ་བླངས་ཏེ་ས་བཅད་ཀྱི་སྒོ་ནས་
མདོར་བསྟན། ཁྲིད་ཡིག་གཉིས་ཀྱི་དགོངས་པ་ཇི་ལྟ་བར་ཕྱོགས་གཅིག་བསྒྲུབས་པས་རྒྱས་
པར་བཤད། འབྲས་བུ་མཐར་ཐུག་སངས་རྒྱས་ཀྱི་ས་བཤད་པར་ཀླུ་སྒྲུབ་ཀྱི་གསུང་མདོར་རྒྱས་
ཀྱི་ཚུལ་དུ་བཀོད་དེ། ལས་དང་པོ་པའི་འཆད་ཉན་གཉིས་ཀས་ལག་ཏུ་ལོན་ཞིང་། ཕྱིན་

ཆད་སློབ་བཤད་ཟབ་མོའི་མཚན་དོན་དང་ལྡན་པར་འགྱུར་བར་དམིགས་ཏེ་ཐར་རྩེ་རྡོ་རྗེ་འཆང་གི་
གསུང་ལས་སྐྱེས་པ་འཇམ་དབྱངས་བློ་གཏེར་དབང་པོས་དཔལ་ལྷུན་གྲུབ་ཡང་རྩེའི་རང་གི་བསམ་
གཏན་ཁང་བུར་སྦྱར་བའི་ཡི་གེ་བ་ནི་ཡེ་ན་གྲྭ་ཚང་ཀུན་དགའ་བརྩོན་འགྲུས་ཀྱིས་གུས་པས་བགྱིས་
པའོ། །འདིས་ཀྱང་སློབ་བཤད་ཟབ་མོས་གཙོས་ལུང་རྟོགས་ཀྱི་བསྟན་པ་རིན་པོ་ཆེ་དར་ཞིང་
རྒྱས་ལ་ཡུན་རིང་དུ་གནས་པ་དང་། བདག་སོགས་འགྲོ་ཀུན་ལམ་ཟབ་མོ་འདི་ལ་བརྟེན་ནས་
ཟུང་འཇུག་རྡོ་རྗེ་འཆང་གི་གོ་འཕང་ཚེ་འདི་ཉིད་ལ་ཐོབ་པའི་རྒྱུར་གྱུར་ཅིག། །།སརྦ་དཱ་ཀ་ལྱཱ་ཎཾ་
བྷ་ཝ་ཏུ།། །།

༄༅། །ཟབ་མོའི་དོན་ལ་མོས་པ་རྣམས་ཀྱིས་འཁོར་འདས་
དབྱེར་མེད་ཀྱི་ལྟ་བ་ཉམས་སུ་ལེན་ཚུལ་བཞུགས་སོ། །

༄༅། །བླ་མ་དང་རྣལ་འབྱོར་དབང་ཕྱུག་དབྱེར་མེད་པ་ལ་ཕྱག་འཚལ་ལོ། །དེ་
ལ་གསལ་སྟོང་ཟུང་འཇུག་རགས་པ་རྣམ་རྟོག་ཕྲ་མོའི་སྟེང་ནས་ངོ་སྤྲོད་པའི་ཚུལ་དང་། གསལ་
སྟོང་ཟུང་འཇུག་ཕྲ་བ་གཉུག་མ་ལྷན་ཅིག་སྐྱེས་པའི་ཡེ་ཤེས་བཏགས་པ་བའི་སྟེང་ནས་ངོ་སྤྲོད་པའི་
ཚུལ་ལོ། །དང་པོ་ནི། མི་མེད་ལུང་སྟོང་དུ་ལུས་གནད་རྣམ་སྣང་ཆོས་བདུན་བཅས་ནས་རླུང་རོ་
དགུ་ཕྲུགས་སུ་འབུད། རིག་པ་ངོ་འཕྲོད་མི་འཕྲོད་བླ་མའི་བྱིན་རླབས་ལ་རག་ལས་པས། དེ་
ལ་སྦྱོར་བ་སྐྱབས་སེམས་ནི། བདག་སོགས་འགྲོ་ཀུན་དེང་ནས་བྱང་ཆུབ་བར་དུ་བླ་མ་དང་དཀོན་
མཆོག་གསུམ་ལ་སྐྱབས་སུ་མཆིའོ། །གཞན་དོན་རྫོགས་པའི་སངས་རྒྱས་ཐོབ་པའི་ཕྱིར་ཟབ་
མོའི་རྣལ་འབྱོར་ཉམས་སུ་བླང་བར་བགྱིའོ། །ལན་གསུམ། དངོས་གཞི་ཚོགས་ཞིང་གསལ་
གདབ་པ་ནི། རང་གི་མདུན་གྱི་ནམ་མཁར་ཡིད་འཕྲོག་པའི་མཆོད་སྤྲིན་གྱི་དབུས་སུ་སེང་ཁྲི་
པད་ཉི་བདུད་བཞིའི་གདན་གྱི་སྟེང་དུ། རྩ་བའི་བླ་མ་དགེས་པ་རྡོ་རྗེ་སྐུ་མདོག་སྔོན་པོ་ཞལ་
བརྒྱད་ཕྱག་བཅུ་དྲུག་པ། ཞབས་བཞི་པ། ཡུམ་རྡོ་རྗེ་བདག་མེད་མས་འཁྱུད་པ། གར་
དགུའི་ཉམས་ཀྱིས་རོལ་པ། གནས་གསུམ་རྡོ་རྗེའི་ཡི་གེ་འབྲུ་གསུམ་གྱིས་མཚན་པ། ཕུང་
པོ་ལྔ་རིགས་ལྔ། འབྱུང་བ་ལྔ་ཡུམ་ལྔ། དབང་པོ་ཚིགས་མཚམས་རྩ་རྒྱུས་རྣམས་སེམས་དཔའ་
བརྒྱད་དང༌། སྐུའི་གནས་བཅུ་ཁྲོ་བོའི་དབང་པོ་བཅུ། ཟག་མེད་ཡུལ་རྣམས་རྡོ་རྗེའི་ལྷ་མོར་དངོས་
སུ་གསལ་བའི་མཐའ་སྐོར་དུ་སྐྱབས་ཡུལ་རྒྱ་མཚོའི་ཚོགས་དང་བཅས་ཏེ་སྣང་སྟོང་ཟུང་འཇུག་
དགེས་བཞིན་བཞུགས་པར་གྱུར་པར་བསམས་ལ། གསོལ་བ་གདབ་པ་ནི། སྐྱབས་གནས་
ཀུན་འདུས་བླ་མ་རིན་པོ་ཆེ། །དྲིན་ཆེན་ཆོས་ཀྱི་རྗེ་ལ་གསོལ་བ་འདེབས། །མཉམ་མེད་
བཀའ་དྲིན་ཅན་གྱིས་ཐུགས་རྗེས་གཟིགས། །འདི་ཕྱི་བར་དོ་ཀུན་ཏུ་བྱིན་གྱིས་རློབས། །ཅི་
ནུས་སུ་བརྗོད། ཞེན་པ་སྤང་བ་ནི། བདག་གི་ཉོན་མོངས་པའི་རང་གཟུགས་ལུས་དང་ལོངས་
སྤྱོད་དགྲ་གཉེན་བར་མའི་སྣང་བ་ཐམས་ཅད་རྗེ་བཙུན་བླ་མ་རིན་པོ་ཆེ་ལ་དབུལ་བར་བགྱིའོ། །
གཟུང་འཛིན་གྱི་རྣམ་རྟོག་ཞི་བར་བྱིན་གྱིས་བརླབ་ཏུ་གསོལ། མཆོད་པ་འབུལ་བ་ནི། རང་གི་
ལག་གཡས་རལ་གྲིས་ཕུང་པོ་ཚོགས་སུ་སྤར་ནས། ཨོཾ་ཨཱཧཱུྃ་ཧ་ཧོ་ཧཱིས་ཟག་མེད་ཀྱི་བདུད་རྩིར་
བསྒྱུར་བ་རང་སེམས་ལྷར་གསལ་བས་མཆོད་པའི་ལྷ་མོ་སྤྲོས་པས། བླ་མ་སྐྱབས་གནས་རྒྱ་མཚོའི་
ཚོགས་རྣམས་མཆོད་དེ་མཆོག་དང་ཐུན་མོང་གི་དངོས་གྲུབ་མ་ལུས་པ་སྩལ་དུ་གསོལ། མཆོད་

པའི་ལྷ་མོ་རྣམས་རྩ་བའི་བླ་མ་ལ་ཐིམ་པས་ཟག་མེད་བདེ་ཆེན་གྱིས་དགེས་པའི་གཟི་བྱིན་འབར་
ཏེ། ལྷག་མས་རིགས་དྲུག་གི་མགྲོན་ཀུན་ཚིམ་པར་གྱུར་པར་བསམ། རྗེས་དབང་དང་དངོས་
གྲུབ་བླང་ཞིང་དེ་ཁོ་ན་ཉིད་ལ་བློ་གཞག་པ་ནི། མཐའ་སྐོར་གྱི་སྐྱབས་ཡུལ་རྣམས་རྩ་བའི་བླ་
མར་བསྡུས་ནས། བླ་མའི་གནས་གསུམ་ལས་འབྲུ་གསུམ་འོད་ཟེར་དང་བཅས་པ་རིམ་དང་
ཅིག་ཅར་དུ་བྱུང་ནས་རང་ལ་ཐིམ་པས་སྒྲིབ་བཞི་དག །དབང་བཞི་ཐོབ། བྱིན་རླབས་དང་
དངོས་གྲུབ་ཐམས་ཅད་སྩལ་བར་བསམ་ལ། བླ་མ་དང་རང་སེམས་དབྱེར་མེད་པའི་གཤིས་
ལུགས་བརྗོད་མེད་གསལ་མདངས་མ་འགགས་པའི་མོས་གུས་ལམ་ཁྱེར་གྱི་ཕྱག་རྒྱ་ཆེན་པོའི་ངང་
བསྒོམ་བྱ་སྒོམ་བྱེད་དང་བྲལ་བའི་དབྱིངས་སུ་མཉམ་པར་གཞག། ༈ དེ་ནས་ལུས་གྲིམ་ཤ་ཐོན་
པར་བྱ། སེམས་གྲིམ་ལྷོད་རན་པར་བྱས་ཏེ། ཤེས་པ་ཁ་ནང་དུ་ཕབ་ལ་སེམས་ལ་སེམས་ཀྱིས་
བལྟ་བའི་ཚུལ་གྱིས་རང་རྒྱུད་ལ་བྱེད་པ་པོའི་སེམས་དེ་ཨེ་འདུག་ལྟོས། མེད་ན་ཕྱི་རོལ་གྱི་བེམ་
པོ་ས་རྡོ་དང་འདྲ་སྟེ། རང་ལུས་ལ་གནོད་པ་བྱས་ཀྱང་སྡུག་བསྔལ་མི་སྐྱེ། ཡོད་ན་ལུས་ཀྱི་
ཕྱི་ནང་གང་ན་ཡོད། ཕྱི་རུ་ཡོད་ན་ཁང་པ་དང༌། རི་ཀླུང་ནས་འཇིག་རྟེན་གྱི་ཁམས་གང་དུ་
ཡོད། དེར་ཡོད་ན་དམིགས་དགོས་པ་ལ། སུས་ཀྱང་མ་དམིགས་པའི་ཕྱིར། ནང་ལུས་
ལ་ཡོད་ན་ལུས་ཀྱི་ཡན་ལག་མགོ་མཇུག །པགས་པ། ཤ་རུས་ཆ་ཤས་སོ་སོར་ཕྱེ་ན་གང་ན་
གནས། ཕུ་འདེད་མདའ་འདེད་བྱས་ཏེ་གནས་ས་གང་ན་འདུག །ཁ་དོག་དང་དབྱིབས་ཇི་འདྲ་
ཞིག་འདུག །ངེས་པ་ཨེ་རྙེད་ལྟོས། ངེས་པ་མ་རྙེད་ན། རེས་འགའ་ཡུལ་སྡུག་མི་སྡུག་
ལ་ཆགས་སྡང་དྲག་པོ་སྐྱེ་རུ་གཞུག །དེ་སྐྱེས་ཙ་ན། ཆགས་སྡང་གི་སེམས་དེ་སྔར་བཞིན་ཇི་
ལྟར་འདུག་ངེས་པ་ནམ་རྙེད་དུ་བཙལ། རེས་འགའ་བླ་མ་ལ་གསོལ་བ་དྲག་ཏུ་གདབ་ཅིང་། ཁ་
ནང་དུ་ལོག་ལ་རང་སེམས་ལ་བལྟའོ། །དེ་ལྟར་ཐུན་བཅད་དེ་ཡང་ཡང་བཙལ། ཅི་སྟེ་མ་རྙེད་
ན་ཕྱག་འཚལ་བསྐོར་སྦྱོང་དྲག་ཏུ་བྱས་པས་ངལ་དུ་བཅུག་སྟེ་སྔར་བཞིན་བཙལ། ། དེ་ལྟ་བུས་
ཉིན་མཚན་ཁོར་ཡུག་ཏུ་རྒྱུན་བསྲིངས་ནས་བཙལ་བས། ནམ་ཞིག་གི་ཚེ་རྗེས་ཐོབ་ཀྱི་རྣམ་རྟོག་
འཁྲུལ་པ་རྒྱུན་འབྱམས་ཡུལ་ལ་དབང་མེད་དུ་འཁྱམས་པ་དེ་དྲན་ཤེས་ཀྱིས་ཚོར་ནས་རིམ་གྱིས་
བར་མཚམས་ཆོད་དེ་ཅུང་ཟད་དྭངས་པ་ན་བརྟགས་ན་ངེས་པ་མི་རྙེད་པས། ཐ་སྙད་དུ་ད་ལྟའི་
རྣམ་རྟོག་ཕྲ་མོ་གྱ་གྱུ་ཧྲིག་ཧྲིག་པོ་འདིའམ། སེམས་གསལ་ཙམ། རིག་ཙམ། འགྱུ་ཙམ།

ས་ལེ་བ་འདི་ངོས་ཟིན་ཏེ་ནང་ནས་མྱོང་བ་ཅུང་ཟད་ཤར་ན། དེ་ཉིད་སེམས་གསལ་བའི་ཆ།
གསལ་བ་སེམས་ཀྱི་མཚན་ཉིད་ཅེས་པ་སེམས་ཀྱི་ཡོན་ཏན་སུམ་ཆ་གཅིག་རྟོགས་པ་ཡིན་པས།
གསལ་བ་རང་སོ་གཟུང་བ་ཞེས་བྱ། དེ་ལྟ་བུའི་ངེས་པ་ནམ་རྙེད་ལ་སེམས་འཛིན་མེད་དུ་ཆམ་
ཆམ་འཇོག་པའི་མཉམ་གཞག་ཐུན་བཞི་ལ་སོགས་པར་བསྒོམ། ། གཉིས་པ་སྟོང་པ་རང་སོ་
གཟུང་བ་ནི། དེ་ལྟ་བུའི་སེམས་བཞག་ན་མི་སྡོད། བཏང་ན་མི་འགྲོ། མི་འཆར་དགུ་
འཆར་བྱེད་པ་འདི་ལ་དབྱིབས། ཁ་དོག །གནས་ཕྱི་ནང་སོགས་མཐར་འདེད་བྱས་པས།
དང་པོར་སྐྱེ་ས་མ་རྙེད་པས་སྐྱེ་བས་སྟོང༌། བར་དུ་གནས་ས། དབྱིབས། ཁ་དོག་མ་
རྙེད་པས་གནས་པས་སྟོང་། ཐ་མར་འདིར་སོང་བྱ་བའི་འགག་ས་མ་རྙེད་པས་འགག་པས་སྟོང་
སྟེ། སྐྱེ་འགག་གནས་གསུམ་དང་བྲལ་བའི་སྟོང་པ་ཉིད་ལ་ངེས་པ་ནམ་རྙེད་པའི་ཚེ་འཛིན་མེད་
དུ་ཆམ་མེར་ཅི་གནས་སུ་གཞག །ཅིས་ཀྱང་འཕྲོ་ན་བླ་མར་གསོལ་བ་གདབ་ཅིང་འཛིན་མེད་དུ་
བསྲེལ། ཡང་འཕྲོ་བའི་ངོ་བོ་ལ་ཅེར་གྱིས་བལྟས་ཏེ་འཛིན་མེད་དུ་བསྲེལ་ལོ། །དེ་ལྟར་ཐུན་
བཞིར་བསྐྱངས་པས་གོ་ཡུལ་ཙམ་མ་ཡིན་པར་ནང་ནས་ཡིད་ཆེས་ཀྱི་མྱོང་བ་ལྷང་ངེར་ཤར་དུས་
སྟོང་པ་སེམས་ཀྱི་རང་བཞིན་ཞེས་པ་སེམས་ཀྱི་ཡོན་ཏན་སུམ་ཆ་རྟོགས་པ་ཡིན། ༈ གསུམ་པ་ཟུང་
འཇུག་ལ་ལ་བཟླ་བ་ནི། དེ་ལྟར་སེམས་སྟོང་པ་ཉམས་སུ་མྱོང་བའི་ཚེ། ཅི་མེད་ཅང་མེད་
ཀྱི་ཆད་སྟོང་ནམ་མཁའ་སྟོང་པ་ལྟ་བུར་སོང་བ་མ་ཡིན་ཏེ། ཅིར་ཡང་འཆར་དུ་རུང་བའི་གསལ་
ཙམ་རིག་ཙམ་ཞིག་ཏུ་འདུག །དེའི་རང་ངོ་ལ་ཅེར་གྱིས་བལྟས་པས་རང་བཞིན་གང་དུའང་གཟུང་
དུ་མི་འདུག་པས་སྟོང་པ་ཉིད་དུ་ཐག་ཆོད། དེ་ལྟར་གསལ་སྟོང་གཉིས་པོ་གཅིག་གིས་གཅིག་
སྤངས་པའི་ཡ་བྲལ་བ་ལྟ་བུ་མ་ཡིན་ཏེ། ད་ལྟའི་རྣམ་རྟོག་ཕྲ་མོ་སྐྱེ་འགག་གནས་གསུམ་དང་
བྲལ་བའི་སྟོང་པར་འདུག་པ་འདི་ཡིན། སྟོང་པ་འཚོལ་མཁན་འགྱུ་སེ་བ་འདི་ནི་གསལ་བ་
ཡིན་པས། གསལ་བའི་དུས་ན་སྟོང་པ། སྟོང་པའི་ངང་ནས་གསལ་བ་རང་ཤར་དུ་འབྱུང་བའི་
གསལ་སྟོང་ཟུང་འཇུག་དུ་ཐག་ཆད་ཀྱིས་གཅད་པ་ནི་ལ་ཟློ་བའི་དོན་ཡིན་པས། ཟུང་འཇུག་
འཛིན་མེད་དམ། བརྗོད་མེད་ཀྱི་ངང་དུ་ལྷོད་ཀྱིས་གློད་ལ་ཆམ་མེར་བཞག །དེ་ལྟར་ཐུན་
བཞིར་བསྐྱངས་པས་གོ་ཡུལ་ཙམ་མིན་པའི་མྱོང་བ་གཤའ་མ་ཞིག་ནང་ནས་ཤར་དུས་རྣམ་རྟོག་
འཁྲུལ་པ་རྒྱ་འབྱམས་ཀྱི་དབང་དུ་མ་ཤོར་བར་ཐོལ་སྐྱེས་ཆད་གཅད་དམ། ཐད་ཀ་ཐད་ཀར་

གཅད་པའི་ཚུལ་གྱིས་ཉམས་སུ་བླང་བར་བྱའོ། །དེ་ལྟར་ཞག་གསུམ་མམ། ལྔའམ། བདུན་
སོགས་སུ་ཉིན་རེ་བཞིན་སློབ་དཔོན་གྱིས་གསལ་སྟོང་ཟུང་འཇུག་རགས་པ་ངོ་སྤྲད་དེ་བསྒོམ་དུ་
གཞུག་གོ །དེ་ཉིད་ངོ་འཕྲོད་པའི་ངག་རྒྱུག་ཕེར་བ་ན་དམིགས་པ་སྤོ་ཆོག་པས། ༈ དེ་ལ་
གསལ་སྟོང་ཕྲ་བའམ། གཉུག་མ་ལྷན་སྐྱེས་ཀྱི་ཡེ་ཤེས་ངོ་སྤྲད་པ་ནི། སྔར་བཤད་པ་དེ་
ཙམ་གྱིས་བློ་ཁ་མི་ཚིམ་པའི་སློབ་མ་མཆོག་གཅིག་ལ། སེམས་གསལ་སྟོང་ཟུང་འཇུག་རགས་
པ་ཙམ་ངོ་སྤྲོད་པས་མི་ཆོག་སྟེ། སེམས་འཁྲུལ་པའི་ཆའང་གསལ་སྟོང་ཟུང་འཇུག་ཙམ་ཡིན་
པས། དྭངས་སྙིགས་སམ། ཆོས་ཅན་དང་ཆོས་ཉིད་སོ་སོར་མ་ཕྱེད་པས་སྤོམ་ཡོར་དུ་སོང་
བས་མཐའ་མི་ཆོད་པ་ཡིན། འདིར་སློབ་བཤད་ཟམ་མོའི་ངོ་སྤྲོད་རྒྱུ་དང་སྤྲོད་པའི་ཚུལ་ནི།
རང་སེམས་ཀྱི་ངོ་བོ་ལ་རང་བབས་སུ་ལྷོད་ཀྱིས་གློད་ནས་དྲན་ཤེས་ཕྲ་མོ་དང་བཅས་མཉམ་པར་
བཞག་པ་ན། མཉམ་མེད་ཇོ་བོ་ཆེན་པོས། རྟོག་མེད་ཚུལ་གྱིས་རྟོགས་པ་ནི། །དོན་
དམ་རྟོགས་ཞེས་ཐ་སྙད་གདགས། །ཞེས་དང་། འཇམ་དབྱངས་ས་པཎ་གྱིས། རྟོག་པ་
གཉིས་ཀྱི་བར་དག་ཏུ། །འོད་གསལ་རྒྱུན་མི་འཆད་པ་འབྱུང་། །ཞེས་དང་། བླ་མ་དམ་
པས་རྣལ་འབྱོར་པས་ཉམས་སུ་མྱོང་བའི་ཏིང་ངེ་འཛིན་གཅིག་གི་རྟོག་མེད་ཀྱི་ཆ་ལ་གཞག་གོ །
ཞེས་གསུངས་པ་ལྟར། སྔར་གྱི་རྣམ་རྟོག་ཕྲ་མོ་ལ་གསལ་སྟོང་རགས་པར་བཏགས་པ་དེ་
སྐབས་འདིར་རྟོག་པར་ངོས་བཟུང་ནས། དེ་ལྟ་བུའི་རྣམ་རྟོག་ཕྲ་མོ་སྔ་མ་འགགས། ཕྱི་མ་
མ་སྐྱེས་པའི་བར་གྱི་རྟོག་མེད་དེ་ནི་གཟུང་འཛིན་རྙོག་མས་གདོད་མ་ནས་དག་པའི་རང་བཞིན་
འོད་གསལ་གྱི་སེམས་གསལ་ལེ་བ། དེ་འང་ཕྱི་རོལ་པའི་བདག་ཤེས་རིག་ལྟ་བུར་རྟག་བརྟན་
བདེན་གྲུབ་ཅན་མ་ཡིན་པས་རང་བཞིན་བདེན་སྟོང་། སྟོང་པ་དེའང་དགག་བྱ་གཅད་ཙམ་གྱི་
སྟོང་པ་དང༌། ཉི་ཚེ་བའི་སྟོང་པ་དང༌། སྟོང་པ་ཐལ་བྱུང་དང༌། ཆད་སྟོང་སོགས་ལྟ་བུའི་
སྟོང་པ་མ་ཡིན་པར་རང་བཞིན་བདེན་པས་སྟོང་པའི་གཟུང་འཛིན་རྙོག་བྲལ་གྱི་སེམས་འོད་གསལ་
ཟུང་འཇུག་ནམ་མཁའ་དྭངས་པ་ལ་ཟླ་བ་ཤར་བ་ལྟ་བུར་གཞི་དུས་ཀྱི་ལྷན་སྐྱེས་ཡེ་ཤེས་དེ་ལག་
མཐིལ་དུ་སྐྱུ་རུ་ར་བཞིན་དུ་ངོ་སྤྲོད་བྱས་ཏེ་བསྐྱང་དགོས་པ་ཡིན། དེ་ལྟ་བུའི་ཡེ་ཤེས་དེ་དངོས་
བཏགས་གང་ཡིན་སྙམ་ན། གཞི་དུས་སུ་བཏགས་པ་བ་ཡིན་ཏེ། དཔེར་ན་ཀླུ་སྒྲུབ་རྗེས་ཟངས་
ཀྱི་དཔེར་གསུངས་པ་བཞིན། དྲི་བཅས་ཀྱི་དེ་བཞིན་ཉིད་ཡིན་པས་སོ། །ལམ་གྱིས་གློ་བུར་

གྱི་དྲི་མ་དག་ནས་དོན་གྱི་ཡེ་ཤེས་མཚན་ཉིད་པར་གནས་འགྱུར་བ་ཡིན་ནོ། །བསྐྱང་བའི་ཚུལ་
ནི། ངོ་འཕྲོད་ནས་བཟུང་མཉམ་གཞག་ཏུ་ཆུ་མ་རྙོགས་ན་དྭངས་པའམ། རྟ་ཁ་མ་འཐེན་
ན་སྡོད་པ་བཞིན་དུ་སེམས་རང་བབས་སུ་ཧད་དེ་ཆད་དེར་བཞག་པ་ན། རྟོག་པ་སྔ་ཕྱིའི་བར་དུ་
གསལ་ལེ་བ་སྟོང་པའི་རང་བཞིན་ཅན་ནམ། སྟོང་སང་ངེ་བ་དེ་དབྱིངས་དང༌། དེ་ཉམས་
སུ་མྱོང་མཁན་ཡེ་ཤེས་ཏེ། དེ་ལྟ་བུའི་གསལ་སྟོང་ངམ། དབྱིངས་དང་ཡེ་ཤེས་དབྱེར་མེད་
དེ་གསལ་བཞིན་དུ་སྟོང་། སྟོང་བཞིན་དུ་གསལ་བ། དེ་གཉིས་སོ་སོར་སངས་རྒྱས་ཀྱིས་
ཀྱང་འབྱེད་མི་ནུས་པས་བློའི་སྤྱོད་ཡུལ་ཐམས་ཅད་ལས་འདས་ཤིང་། བརྗོད་པའི་མཐའ་ཐམས་
ཅད་དང་བྲལ་བ་དེའི་ངང་དུ་ཐུན་ཐུང་ལ་གྲངས་མང་བའི་ཚུལ་གྱིས་མཉམ་པར་གཞག་དགོས་ཏེ།
དེའང་བསྒོམ་དང་བཟང་གྱེས་ཞེས་བྱ་བ་རྣམ་རྟོག་འོག་འགྱུས་མ་བསླད་གོང་ལ་དངོས་པོ་གཞན་
ཞིག་གི་སྟེང་དུ་སེམས་ངལ་བསོ། ཡང་སེམས་རང་བབས་སུ་ཧད་དེར་བཞག་པའི་ངང་ནས་
གནས་ལུགས་ལ་བལྟ། ཡང་ངལ་བསོ་བ་སོགས་རེས་འཇོག་གི་ཚུལ་དུ་ཉམས་སུ་བླང༌། དེའང་ཁྱི་
ལ་རྡོ་བརྒྱབས་པ་རྟར་རྣམ་རྟོག་འཁྲུལ་འབྱམས་ཀྱི་དབང་དུ་མི་འཆོར་བར། སེང་གེ་ལ་རྡོ་བརྒྱབས་
པ་ལྟར་རྣམ་རྟོག་ཕྲ་མོ་མགོ་འབུར་ཙམ་ནས་རིག་པའི་རང་ཚུགས་མ་ཤོར་བར་བྱས་ཏེ། དཔེར་
ན་རྒྱ་མཚོ་ལས་རླབས་བྱུང་བ་རྒྱ་མཚོ་རང་ལ་ཐིམ་པ་བཞིན་དུ། གསལ་སྟོང་ཟུང་འཇུག་རང་རྩལ་
ལས་འཁོར་འདས་ཀྱི་སྣང་བ་ཅི་ཤར་ཡང་ངོས་ཟིན་ཙམ་བྱས་པས་གནས་ལུགས་ཀྱི་ངང་དུ་ཐིམ་
པའོ། །དེའང་རང་རིག །རང་ཤར། རང་གྲོལ་ཞེས་པ་དང་དོན་གཅིག་སྟེ། གྲོལ་
འཁྲུལ་གཉིས་ཀྱི་མཚམས། རྣམ་རྟོག་ཕྲ་མོ་ངོས་ཟིན་ན་གནས་ལུགས་སུ་གྲོལ་བ་དང༌། ངོས་
མ་ཟིན་ན་འཁྲུལ་པ་རྒྱ་འབྱམས་ཀྱིས་ཁྱེར་བ་ཡིན་པས་འདི་ཤིན་ཏུ་གལ་ཆེ་སྟེ། བླ་མ་ས་སྐྱ་པ་
ཆེན་པོས། རྣམ་པར་རྟོག་པ་ཡེ་ཤེས་ཀྱི། །དབང་དུ་གྱུར་ན་འཁོར་བ་མེད། །ཡེ་ཤེས་
རྣམ་པར་རྟོག་པ་ཡི། །དབང་དུ་གྱུར་ན་གྲོལ་བ་མེད། །ཅེས་དང༌། འཁྲུལ་པ་ཆོས་ཀྱི་
དབྱིངས་ཉིད་དུ། །ཤེས་པས་རྟོག་པ་ཐམས་ཅད་ཀྱང༌། །ཇི་ལྟར་བསྒོམས་ཀྱང་མི་རྟོག་ཉིད། །
བཙལ་ཡང་འཁྲུལ་པ་ག་ལ་སྲིད། །ཅེས་དང༌། དྲན་བསམ་ཡིད་ལ་འགྱུ་བ་མ་ལུས་པ། །
སྐྱེ་མེད་ཆོས་ཀྱི་དབྱིངས་སུ་ཐག་ཆོད་ན། །མི་རྟོག་ཡེ་ཤེས་ཆེན་པོ་ཡིན། །བཙལ་ཡང་འཁྲུལ་
པ་ག་ལ་སྲིད། །ཅེས་གསུངས་པའི་ཕྱིར་རོ། །དེ་དག་ནི་མཉམ་གཞག་ཏུ་བསྐྱང་ཚུལ་ལོ།།

༈ རྗེས་ཐོབ་ཏུ་བསྐྱང་ཚུལ་ནི། ཐུན་བསྡུ་བ་ན། གནས་ལུགས་ཀྱི་ངང་མ་ཤོར་བར་
བྱས་ཏེ་བསྔོ་སྨོན་བྱ། སྤྱོད་ལམ་གྱི་གནས་སྐབས་ཐམས་ཅད་དུ་དྲན་ཤེས་བསྟེན་ནས་ངང་མ་
ཤོར་བ་གལ་ཆེ་སྟེ། མཉམ་གཞག་ཏུ་ཏིང་ངེ་འཛིན་གསལ་གསལ་འདྲའང་། རྗེས་ཐོབ་ཐ་
མལ་པར་ཤོར་ན་སྒོམ་གྱི་བོགས་ཅིའང་མི་འཐོན་པས། དཔེར་ན་མི་ནག་ཅན་ལ་ཏིལ་མར་གྱི་
གཞོང་པ་བསྐུར་ནས་གྲིས་འདེད་པ་བཞིན་དྲན་ཤེས་རྒྱུན་ཏུ་བསྟེན་པ་ཤིན་ཏུ་གཅེས་སོ། །དེ་
ལྟར་མཉམ་རྗེས་ཐམས་ཅད་དུ་ཆུ་བོའི་རྒྱུན་གྱི་ཉམས་ལེན་ལ་བརྩོན་པས་ནམ་ཞིག་གི་ཚེ་རྨི་ལམ་
དུ་གསལ་སྟོང་ཟུང་འཇུག་ངོ་འཕྲོད་ན་འབྱོངས་པའི་ཚད་ཡིན་ནོ། །འདི་ནི་རང་གིས་བྱས་པའི་སློབ་
བཤད་ཁྲིད་ཀྱི་ཤིང་རྟ་རྣམ་གཉིས་ཀྱི་དགོངས་པ་གཅིག་ཏུ་སྒྲུབ་པའི་ནང་ནས་ཁོལ་ཏུ་ཕྱུང་བའོ།།
བློ་གཏེར་གྱིས་སོ། །
༄༅། ཟབ་མོའི་རྣལ་འབྱོར་ལ་མོས་པ་རྣམས་ཀྱི་ཕྱག་རྒྱ་ཆེན་པོ་ཉམས་སུ་ལེན་ཚུལ་
བཞུགས་སོ། །ཟབ་མོའི་རྣལ་འབྱོར་ལ་མོས་པ་རྣམས་ཀྱི་དོན་དུ་གནས་ལུགས་ཕྱག་རྒྱ་ཆེན་པོ་
ཉམས་སུ་ལེན་ཚུལ་མདོར་བསྡུས་ཏེ་བྲི་བ་ལ། ༈ ཇི་སྐད་དུ། གང་གི་དྲིན་གྱིས་བདེ་ཆེན་
ཉིད། །སོགས་དང༌། བདེ་མཆོག་ལས། བླ་མའི་བྱིན་རླབས་ཙམ་གྱིས་ནི། །སྐད་
ཅིག་ཉིད་ལ་འབྱུང་གང་ཡིན། །སོགས་དང་། རི་དབང་རྩེ་ནས་འགའ་ཞིག་ལྷུང་གྱུར་ན། །ལྷུང་
བ་མི་འགྱུར་སྙམས་ཡང་ལྷུང་བར་འགྱུར། །བླ་མའི་དྲིན་གྱིས་ཕན་པའི་ལུང་ཐོབ་ན།།གྲོལ་
བར་མི་འགྱུར་སྙམས་ཡང་གྲོལ་བར་འགྱུར། །ཞེས་གསུངས་པ་ལྟར། བླ་མའི་བྱིན་རླབས་
ལ་བརྟེན་ནས་རྟོགས་པ་ངོ་མ་འཕྲོད་པ་འཕྲོད་ཅིང་འཕྲོད་པ་གོང་འཕེལ་དུ་འགྱུར་བ་ཡིན་པས།
དེ་བས་ན་དབེན་པའི་གནས་ལ་བརྟེན་དགོས་ཏེ། ཇི་སྐད་དུ། ལུས་དབེན་ལ་ནི་མ་བརྟེན་
པར། །སེམས་དབེན་རྙེད་པར་དཀའ་བའི་ཕྱིར། །འདྲེས་སྤངས་ནགས་སུ་གནས་པར་བྱ། །ཞེས་པ་
ལྟར། སྐྱེས་པའི་ཡུལ་སྤངས་ཏེ། ཉེ་དུའི་འབྲེལ་པ་བཅད། ས་ཕྱོགས་ཆོས་དང་མཐུན་
པའི་དབེན་གནས་སུ། སྟན་བདེ་བར་སྐྱི་མོ་ཀྲུང་གིས་འདུག་སྟེ། ཐོག་མར་སེམས་ཁ་ནང་
དུ་འཁོར་ནས་ཀུན་སློང་ལ་རྟགས། འཇིག་སྐྱོབ་ལེགས་སྨོན་སྐྱེས་བུ་ཆུང་འབྲིང་དང་བཅས་པའི་
ཀུན་སློང་ལ་གནས་ན་དེ་མ་ཐག་དོར་ནས་སྐྱེས་བུ་ཆེན་པོ་ཐེག་ཆེན་གྱིས་སེམས་བསྐྱེད་ཀྱིས་ཟིན་
པར་བྱས་ནས་ལུས་རྣམ་སྣང་ཆོས་བདུན་བཅས། རླུང་རོ་དགུ་ཕྲུག་ཏུ་འབུད་དེ། དལ་འབྱོར་

རྙེད་དཀའ། འཆི་བ་མི་རྟག །ལས་རྒྱུ་འབྲས། འཁོར་བའི་ཉེས་དམིགས་རྣམས་རང་
རྒྱུད་ལ་འདྲེས་ངེས་སུ་བསྒོམ། ཐུན་མོང་མ་ཡིན་པའི་སྐྱབས་འགྲོ་སེམས་བསྐྱེད་སྔོན་དུ་འགྲོ་
བས། རང་གི་སྤྱི་བོར་ལམ་ཟབ་ཕྱི་ནང་ངམ། མཁའ་སྤྱོད་མའི་བླ་མའི་རྣལ་འབྱོར་རིམ།
ཚེམ་བུ་ལུགས་དམར་ཁྲིད་སོགས། བླ་མའི་རྣལ་འབྱོར་གང་ལ་མོས་པ་ཞིག་རྒྱུན་བཞིན་དུ་
བསྒོམ། ཡན་ལག་བདུན་པ་དང༌། ཁྱད་པར་གསོལ་འདེབས་སྙིང་ཁོང་རུས་པའི་གཏིང་
ནས་མཆི་མ་འཁྲུགས་པ། ལུས་ཀྱི་བ་སྤུ་ལྡང་བ་སོགས་མ་བྱུང་གི་བར་དུ་ལན་བརྒྱ་སྟོང་སོགས་
ཇི་ལྟར་ནུས་པར་བྱ། དབང་བཞི་བླངས་ནས་བླ་མ་རང་ལ་བསྟིམ་པས་བླ་མའི་སྐུ་གསུང་ཐུགས་
དང་རང་གི་ལུས་ངག་ཡིད་གསུམ་ཆུ་ལ་ཆུ་བཞག་བཞིན་དབྱེར་མེད་དུ་འདྲེས་སོང་སྙམ་པའི་ངང་དུ་
སེམས་ཁ་ནང་དུ་ཕྱོགས་ནས། སེམས་ལ་སེམས་ཀྱི་ལྟ་བའི་ཚུལ་གྱིས་སློད་དེ་མཉམ་པར་བཞག་
པ་ནི། འདས་པའི་རྣམ་རྟོག་གི་རྗེས་མི་གཅོད། མ་འོངས་པའི་རྣམ་རྟོག་གི་མདུན་མི་བསུ།
ད་ལྟའི་ཤེས་པ་སྐད་ཅིག་མ་ཁོ་རང་ལ་ཧད་དེ་ཆད་དེ་ལྟ། ཡང་དམིགས་པ་གཞན་ཞིག་ཏུ་སྤོ།
ཡང་གོང་བཞིན་ལྟ། དེ་འདྲ་རེས་འཇོག་ཁོ་ནར་བྱ་ཞིང་། རྣམ་རྟོག་ཕྲ་མོ་གང་ཤར་ནའང་།
རྣམ་རྟོག་ཁོ་རང་ངོས་ཟིན་པར་བྱས་ཏེ། ཁོ་རང་རང་ངོ་བལྟས་པས་རང་གྲོལ་དུ་འགྱུར་ཏེ། དཔེར་
ན་རྒྱ་མཚོའི་རླབས་བཞིན་ནོ། །ལས་དང་པོ་ལྟ་བུ་སེམས་ཀྱི་དྭངས་ཆ་རྙེད་དཀའ་ན། ལུས་
ངག་ཡིད་གསུམ་ལ་ངལ་དུབ་ཀྱི་མནར་མཐར་ཧད་དེ་འཇོག་པ་ན། རྣམ་རྟོག་དང་མ་འདྲེས་པའི་
སྟོང་ཧད་དེ་ཞིག་འཆར། དེ་ཉིད་སྟོང་པ་སེམས་ཀྱི་རང་བཞིན་ཡིན། སྟོང་པ་ཉམས་སུ་མྱོང་
ཆོག་པ་ནི། གསལ་བ་སེམས་ཀྱི་མཚན་ཉིད་ཡིན། གསལ་བཞིན་དུ་སྟོང་། སྟོང་བཞིན་
དུ་གསལ་བ་ནི་ཟུང་འཇུག་ཕྱག་རྒྱ་ཆེན་པོའམ། འཁོར་འདས་དབྱེར་མེད་ཀྱི་ལྟ་བའམ། རྫོགས་
ཆེན་ཁྲེགས་ཆོད་ཀྱི་ལྟ་བའམ། བཀའ་བརྒྱུད་ཕྱག་ཆེན་གྱི་ལྟ་བ་དེ་ལ་ཟེར་བ་ཡིན། མདོ་
ཧྲིལ་གྱིས་དྲིལ་ན། ཐ་མལ་གྱི་ཤེས་པ་བློ་ཡི་བཅོས་གང་ཡང་མ་སོང་བ་དེ་ཀ་ལ་རིག་པ་གཞིར་
གནས་ཀྱི་ཡེ་ཤེས་སམ། ལམ་འབྲས་པའི་གཞི་དུས་ཀྱི་ལྟ་བའམ། རྫོགས་ཆེན་པའི་ཀ་
དག་གམ། བཀའ་བརྒྱུད་པའི་ཕྱག་ཆེན་ནམ། སྤྱིར་ལྟར་ན་དབུ་མ་ཆེན་པོ་སོགས་མིང་གང་
བཏགས་ཀྱང༌། དོན་དུ་ཐ་མལ་གྱི་རྣམ་རྟོག་གི་རྟོག་པ་དང་བྲལ་བའི་རང་རིག་རྗེན་པ་དེ་ཀ་ཡིན་
པས། དེ་རང་ངོ་ཤེས་པ་ལ་ལྟ་བ་ཟེར་བ་ཡིན། དེ་ལྟར་རང་ངོ་ཤེས་པའི་ལྟ་བའི་གནས་ཚུལ་མ་

བཅོས་པ་དེ་ཀའི་ངང་དུ་སེམས་བཅོས་བསླད་བྲལ་བ་ལྷོད་དེ་འཇོག་པ་ནི་བསྒོམ་པ་ཞེས་བྱ། སྐྱོང་
ཚུལ་ནི་སེམས་སློད་པའི་ངང་ནས་བལྟ་བ་གལ་ཆེ། སྟོང་སང་ངེ་གནས་པ་ན་རྣམ་རྟོག་ཅི་ཤར་
ཡང་ཤར་མ་ཐག་ངོས་ཟིན་ན་རང་ཡལ་དུ་འགྲོ། དེ་ལྟར་དྲན་འཛིན་གྱི་རྣམ་རྟོག་ངོས་འཛིན་པ་
ནི་ཤིན་ཏུ་གཅེས། རྣམ་རྟོག་ངོས་མ་ཟིན་ན། རྒྱ་འབྱམ་གྱི་ཁྲིད་དེ་རིག་པ་ངོ་མ་འཕྲོད་པའི་མི་
ཐ་མལ་པ་རྣམས་དང་ཁྱད་པར་མེད། མཉམ་བཞག་ཏུ་མ་ཟད། རྗེས་ཐོབ་ཏུ་འགྲོ་འཆག་
ཉལ་འདུག་གང་བྱས་ཀྱང་རིག་པའི་མདངས་མ་ཤོར་བར་བྱ་དགོས། དེ་ལྟར་བརྩོན་འགྲུས་
བསྐྱེད་ནས་མཉམ་རྗེས་བར་མ་ཆོད་པར་བསྒོམ་པས། ཐོག་མར་རྨི་ལམ་དུ་རང་ངོ་ཤེས་པ་
འབྱུང་། རིམ་གྱིས་གནད་དུ་བསྣུན་པས་འོད་གསལ་གྱི་ཉམས་རྟོགས་རྣམས་འཆར་མཐར་འཆི་
བའི་སྐབས་སུ་འཕོ་བའི་རྣལ་འབྱོར་མ་ཐེབས་ན་ཕྱི་དབུགས་ཆད་མཚམས་དཀར་ལམ་དམར་
ལམ། ནག་ལམ་གྱི་མཇུག་ཏུ་གཞི་དུས་ཀྱི་འོད་གསལ་མ་ལྟ་བུ་དེ་ཤར་བ་ན། སྔར་བསྒོམ་
པའི་ལམ་གྱི་འོད་གསལ་བུ་ལྟ་བུ་དེ་དང་ངོ་འཕྲོད་པས། མ་སྤང་བུ་འཇུག་གི་གདམས་ངག་ལ་
བརྟེན་ནས་འཆི་བ་ཆོས་སྐུ་འགྲུབ་བོ། །ཞེས་རྒྱུད་སྡེ་རྣམས་དང་གདམས་ངག་ཐམས་ཅད་ཀྱི་
མགྲིན་གཅིག་ཏུ་གསུངས་སོ། །རང་ལ་ནི་ཉམས་རྟོགས་ཅིའང་མེད་ཀྱང་། ཚུལ་ཁྲིམས་མཐར་
ཕྱིན་གྱིས་ནད་ལམ་དུ་ཉལ་མ་བཅུག་ནས་ཁ་བཅོས་པས་བློ་གཏེར་གྱིས་བྲིས་པའོ།། །།སརྦ་
མངྒ་ལཾ། །
༅། །སེམས་ངོ་སྐྱོངས་ལུགས་ནི། རང་ཅི་བསམ་རང་བབ་འདུག་པའི་ཚེ་ཅིར་ཡང་མི་
དྲིན་ཀྱི་ལེར་གནས་པ་དེ་ལ་གནས་པ་ཆོས་སྐུའི་ངོ་བོ་ཟེར། རྣམ་རྟོག་སྣ་ཚོགས་དྲན་ཞིང་འཕྲོ་
འགྲོ་བ་དེ་ལ་འགྱུ་བ་ལོངས་སྐུའི་ངོ་བོ་ཟེར། གནས་ཐལ་འགྱུ་ཐལ་བསམ་མཁན་དེ་ལ་རིག་པ་
སྤྲུལ་སྐུའི་ངོ་བོ་ཟེར། དྲན་ན་དྲན་ཐོག་མ་དྲན་ན་མ་དྲན་ཐོག་དེར་མ་ཡེངས་པར་རང་བབས་
བཞག །གནས་དགའ་འགྱུ་སྡུག་བྱེད་མི་དགོས། རང་སེམས་མ་ཡེངས་ཙམ། འགྲོ་འདུག་
ཟ་ཉལ་སོགས་སྤྱོད་ལམ་ཀུན་ཏུ་བག་ཡོད་དྲན་ཤེས་ཀྱི་དྲན་རྫི་དང་མ་བྲལ་བར། དགའ་སྡུག་
བཟང་ངན་བདེ་རྩུབ་རྟོག་པ་ཅི་ཤར་ཡང་དེ་ཀའི་ཐོག་ཏུ་རང་བབ་བཞག་པ་ལས། བཅོས་བསྒྱུར་
རེ་དོགས་སྤང་བླང་མི་བྱ་བར་རང་བཞིན་མ་ཡེངས་ཙམ་སྐྱོངས་བ་གནད་དོ། །འཇམ་མགོན་བློ་
གཏེར་གྱིས་དགེའོ།། །།

༄༅། །གསུང་ངག་རིན་པོ་ཆེ་ལམ་འབྲས་བུ་དང་བཅས་པ་
ངོར་ལུགས་ཐུན་མིན་སློབ་བཤད་དང་། ཐུན་མོང་ཚོགས་
བཤད་ཐ་དད་ཀྱི་སྨིན་གྲོལ་ཡན་ལག་དང་བཅས་པའི་
བརྒྱུད་ཡིག་གསེར་གྱི་ཕྲེང་བ་བྱིན་ཟབ་འོད་བརྒྱ་
འབར་བ་ཞེས་བྱ་བ་བཞུགས་སོ།། །

ཨོཾ་སྭ་སྟི། རྣམ་དག་མཁའ་དབྱིངས་ཁ་སྦྱོར་བདུན་ལྡན་གྱི། །ཆ་ཤས་རྫོགས་ཤིང་
བྱམས་པའི་འོད་འཕྲོ་བས། །འགྲོ་ཀུན་དགའ་སྟེར་བསྟན་པའི་རྒྱལ་མཚན་དང་། །དགེས་པ་རྡོ་རྗེ་
དབྱེར་མེད་སྙིང་དབུས་མཆོད། །འགྱུར་མེད་ཨེ་ཡིག་ལྷ་ཡི་རྫིང་རིང་དུ། །ཝཾ་ཡིག་ཆུ་འཛིན་
དཀྲིགས་ལས་འཛམ་གླིང་འདིར། །མཛེས་པའི་རྒྱན་དུ་ནོར་བུའི་ཆར་བབས་ལས། །དབྱིག་གི་
སྙིང་པོ་དཔལ་ལྡན་ཆོས་སྐྱོང་རྒྱལ། །འཇམ་དཔལ་གསང་བདག་འོད་གསལ་ལྷ་རིགས་སུ། །སྒྱུ་
མའི་ཟོལ་གྱིས་བསྟན་ལ་ངོ་མཚར་ཅི། །ཐུབ་དབང་འཇམ་དབྱངས་སོགས་སུ་དངོས་སྣང་བའི། །
འཇམ་མགོན་བདུན་བརྒྱུད་དད་གསུམ་སྤྱི་བོས་མཆོད། །སྲིད་པའི་གཤེར་ཀུན་བསྐམས་ཀྱང་
སྙིང་རྗེས་བརླན། །བདག་འཛིན་བཅད་ཀྱང་འགྲོ་ཀུན་དམ་དུ་འཛིན། །འགྲོ་ལ་དགའ་སྟེར་
ཕན་བདེ་བཟང་པོའི་ཕུལ། །རྒྱ་མཚོའི་བློ་ཞེས་འཚང་རྒྱ་དེ་ལ་འདུད། །རྣམ་ཀུན་མཆོག་
ལྡན་སྟོང་ཉིད་རྡོ་རྗེ་དང་། །འཕོ་བྲལ་བདེ་ཆེན་བཅུ་དྲུག་མཉམ་སྦྱར་ལས། །ཞི་དང་ཁྲོ་སོགས་
རིགས་བརྒྱའི་ཟློས་གར་མཁན། །རབ་འབྱམས་ཡི་དམ་ལྷ་ལ་ཕྱག་བགྱིའོ། །ཚོགས་གཉིས་
ཁུར་དུད་འཁོར་ལོ་རྣམ་གསུམ་གྱི། །ཕྲིན་ལས་འདོད་འཇོ་ལྗོན་ཤིང་ལྟ་བུར་བཙུགས། །འགྲོ་
སྒྲོལ་དམ་བཅའ་ནམ་ཡང་མི་བསྙེལ་བའི། །ཡོངས་འཛིན་བླ་མ་རྣམས་ཀྱིས་ཤིས་པ་སྩོལ། །རྒྱལ་
བ་འཇིག་རྟེན་བྱོན་པ་ཆེས་དཀོན་ཅིང་། །དེ་ལས་རྡོ་རྗེ་ཐེག་པ་དཀོན་པའི་མཆོག །དུས་མཐའ་
འདིར་ཡང་གསང་སྔགས་འཛམ་བུའི་གསེར། ། སྤྱོད་པའི་བློ་ལྡན་སྐལ་བཟང་དཔེ་ཟླ་མེད། །ཟབ་
མོའི་གསང་བ་ཀླུ་རྒྱལ་གཙུག་གི་ནོར། ། སྲོག་གི་དྭངས་མ་བཞིན་དུ་གཟུང་འོས་པས། །དུས་དང་
གང་ཟག་དམན་ཀྱང་ངལ་བ་བརྒྱས། །ལྷག་བསམ་བསྟན་འགྲོ་ཡོངས་ལ་བསྐྱེད་ནས་བསྒྲུབས། །
དེ་ཕྱིར་ཡོངས་འཛིན་ཟླ་ཤེལ་ཕྲེང་བ་ཡིས། །ཞི་བསིལ་སྨིན་གྲོལ་བདུད་རྩི་གང་སྩལ་བ། །བརྗེད་
ངས་འཇིགས་པའི་དགྲ་འདིས་འབོར་དོགས་ནས། །སྲུང་བྱེད་ཡི་གེའི་བུམ་བཟང་གསར་དུ་
བསྐྲུན། །ཞེས་ཚིག་གི་མེ་ཏོག་ཉུང་དུ་འཐོར་བས་མདུན་བསུས་ཏེ། གང་ཞིག་བརྗོད་པར་
བྱ་བའི་སྙིང་པོ་གསུང་ངག་རིན་པོ་ཆེ་ལམ་འབྲས་བུ་དང་བཅས་པའི་ཆོས་སྐོར་གྱི་བླ་མ་བརྒྱུད་པའི་
རིམ་པ་འབྲི་བ་ལ་དོན་གསུམ་སྟེ། བཤད་བྱ། འཆད་བྱེད། ཇི་ལྟར་འཆད་པའི་ཚུལ་
ལོ། །དང་པོ་ལ་གཉིས་ཏེ། སྤྱི་དང༌། བྱེ་བྲག་གོ །དང་པོ་ནི། བདག་ཅག་གི་སྟོན་པ་
ཤཱཀྱ་སེང་གེ་དེ་ཉིད་ཀྱིས་གདུལ་བྱ་རིགས་ཅན་གསུམ་ལ་དམ་པའི་ཆོས་ཀྱི་བདུད་རྩི་བསམ་གྱིས་

མི་ཁྱབ་པ་གསུངས་པ་རྣམས་རྒྱུ་འབྲས་ཀྱི་ཐེག་པ་གཉིས་སུ་འདུ་ཞིང་། དེ་དག་གི་དགོངས་པ་
འགྲེལ་བྱེད་འཕགས་ཡུལ་དུ་པཎ་གྲུབ་དུ་མར་བྱོན་ནས་མདོ་སྔགས་གཙོར་གྱུར་བསྟན་བཅོས་
མཐའ་ཡས་པ་ཞིག་མཛད་པའི་ནང་ནས། མཆོག་ནི་ཐེག་ཆེན་ལམ་གྱི་ཟབ་རྒྱས་ཤིང་རྟའི་སྲོལ་
འབྱེད་གཉིས། དེ་ལས་ཀྱང་འབྲས་བུའི་ཐེག་པ་སེམས་འགྲེལ་སྐོར་གསུམ། གྲུབ་པ་སྡེ་
བདུན། སྙིང་པོ་སྐོར་དྲུག ། ལམ་སྐོར་དགུ་ལ་སོགས་པ་སྔགས་བླ་མེད་ཀྱི་སྨིན་གྲོལ་སྟོན་པའི་
གཞུང་བཟང་རྣམས་ཏེ། མདོར་ན་སངས་རྒྱས་ཀྱི་གསུང་རབ་མདོ་རྒྱུད་དགོངས་འགྲེལ་དང་
བཅས་པའོ། །གཉིས་པ་ནི། འཛམ་གླིང་མཛེས་པར་བྱེད་པའི་རྒྱན་དྲུག་གི་ཡ་གྱལ་སློབ་
དཔོན་ཆོས་སྐྱོང་ཞབས་སམ། རྣལ་འབྱོར་དབང་ཕྱུག་བིརླ་པས་ཡེ་ཤེས་ཀྱི་མཁའ་འགྲོ་མའི་
གདམས་ངག་ལ་བརྟེན་ནས་ལེགས་པར་བཀྲལ་བ། ཐེག་གསུམ་རྒྱུད་སྡེ་བཞི་དང་བཅས་པའི་
དགོངས་དོན། རིགས་ཅན་གསུམ་ཆར་རྗེས་སུ་འཛིན་པའི་མན་ངག །ཟབ་པའི་ཚུལ་བཅུ་
གཅིག་དང་ལྡན་པ། ལམ་རྒྱས་འབྲིང་བསྡུས་གསུམ་མམ། ཟབ་འབྲིང་ཐ་མ་གསུམ་དུ་བསྟན་
པའི་གཞུང་རྩ་བ་རྡོ་རྗེའི་ཚིག་རྐང་འདི་ཉིད་དོ། །གཉིས་པ་ནི། མཐའ་དྲུག །ཚུལ་བཞི་
སོགས་དང་། ཚད་མ་བཞི། སྙན་བརྒྱུད་བཞི་སྟེ། སྔ་མ་དག་གིས་རྒྱུད་དང་། ཕྱི་མ་
དག་གིས་མན་ངག་སྐོར་འཆད་པའོ། །གསུམ་པ་ལ་གཉིས་ཏེ། མདོར་བསྟན། རྒྱས་བཤད་
དོ། །དང་པོ་ནི། རྒྱུད་འཆད་ཚུལ་ལ། རྒྱུད་རྒྱུད་ལྟར་འཆད་པ་འགྲེལ་པ་ལུགས་དང་། རྒྱུད་
མན་ངག་ལྟར་འཆད་པ་མན་ངག་ལུགས་གཉིས། དེ་དག་ལ་འཇུག་ཚུལ་ཡང་། སྐལ་དམན་རིམ་
གྱིས་པ་དང་། སྐལ་ལྡན་ཅིག་ཅར་བ་གཉིས་ཡོད་ཀྱང་། བླ་མ་གོང་མ་རྣམས་ཀྱིས་སྔོན་
བྱུང་གི་རྣམ་ཐར་དང་། གདུལ་བྱ་དཀྲི་ཚུལ་གྱི་ཟབ་གནད་ལ་དགོངས་ཏེ་འགྲེལ་པ་ལུགས་ལ་
ཅིག་ཅར་བ་དང་། མན་ངག་ལུགས་ལ་རིམ་གྱིས་པ་གཙོ་བོར་སྦྱར་བ་ལས། འདིར་མན་
ངག་གི་སྐོར་དང་རྒྱུད་གཉིས་ཀ་འཆད་པའི་ཚུལ་ལ། དཔལ་ལྡན་ས་སྐྱ་པའི་བསྟན་འཛིན་སྔགས་
ཀྱི་རྒྱལ་ཚབ་ཆེན་པོ་ངོར་རྫོང་གཉིས་ལ་མི་མཐུན་པ་མང་མོད། ངོར་ཆེན་རྡོ་རྗེ་འཆང་གི་ཕྲིན་
ལས་སྐྱོང་བ་ཚོགས་སློབ་ཀྱི་བརྒྱུད་འཛིན་དམ་པ་རྣམས་བཞེད་པ་མཐུན་པར། སྔོན་འགྲོའི་
ཁྲིད་སྣང་གསུམ་རྫོགས་ནས་རྒྱུ་དབང་གིས་སྨིན་པ་དང༌། དངོས་གཞི་རྒྱུད་གསུམ་གྱིས་དཀྲི་
བའི་སྐབས་ལམ་དབང་། བྱིན་རླབས་སྐོར། རྣམ་བཤད་རིགས་སྐབས་སུ་གང་བབ་སྦྱར་

ཞིང་། ཁོག་དབུབ་དང་རྣམ་ཐར་སྐོར་གྱི་ལུང་ཐུན་མོང་བ་རྣམས་སྔོན་འགྲོའི་སྐབས་དང་། གཞུང་
བཤད་དང་པོད་དམར་སེར་སོགས་ལུང་ཐུན་མིན་སྐོར་ཕལ་ཆེར་དངོས་གཞིའི་སྐབས་སུ་མཛད་
པའི་ཕྱག་ལེན་རྣམ་དག་འདི་དེང་སང་གི་བར་དུ་དར་བའོ། །གཉིས་པ་ལ་མ་སྨིན་པ་སྨིན་པར་བྱེད་
པའི་དབང་བསྐུར་བ། སྨིན་ཟིན་གོམས་པར་བྱེད་པའི་ཐབས་འཁྲིད་སྟོན་པ། སྨིན་གྲོལ་
བརྟན་བྱེད་བྱིན་རླབས་ཀྱི་སྐོར། མན་ངག་གི་གནད་ལ་ཐོས་བསམ་གྱིས་སྒྲོ་འདོགས་གཅོད་པ་
དང༌། ཡིད་ཆེས་པའི་ཕྱིར་བསྟན་བཅོས་རྡོ་རྗེའི་ཚིག་རྐང་གི་གཞུང་བཤད་དང་། དེའི་འཕྲོ་གཞིའི་
རྒྱུད་ཀྱི་གཙོ་བོ་དཔལ་ཀྱེ་རྡོ་རྗེའི་རྩ་བའི་རྒྱུད་བརྟག་པ་གཉིས་པ་ཚུལ་བཞིས་འཆད་པ། རྒྱབ་
རྟེན་ལུང་གི་སྐོར་ཏེ། ཚོགས་བཤད་ཀྱི་ལུགས་གཞིར་བཞག་པའི་ཁར་མན་ངག་གི་ཟབ་གནད་
དང་། གཞུང་དང་། རྒྱུད་ཀྱི་བཤད་བཀའ་སོགས་བསྣན་ནས་འཆད་པ་ལ་སློབ་བཤད་ཅེས་
གྲགས་ཤིང་། འཆད་བྱེད་ཚད་མ་བཞི་དང་སྙན་བརྒྱུད་བཞིས་འཆད་པ་ལ། དང་པོ་ནི། ལུང་།
བསྟན་བཅོས། བླ་མ། ཉམས་མྱོང་ཚད་མ་སྟེ། དེ་བཞིས་གསུང་ངག་གི་དབུ་ཞབས་ཐམས་
ཅད་འཆད་ཅིང་། གཉིས་པ་ནི། དབང་གི་ཆུ་བོ་མ་ནུབ་པ། བྱིན་རླབས་ཀྱི་བརྒྱུད་པ་མ་
ཉམས་པ། གདམས་ངག་གི་ས་རྒ་མ་ལོག་པ། མོས་གུས་ཀྱི་བསམ་པ་ཚིམ་པར་ནུས་པ་སྟེ།
དེ་བཞིས་བྱེ་བྲག་རྡོ་རྗེ་ཐེག་པའི་ལམ་ཐམས་ཅད་གཏན་ལ་འབེབས་པ་སྟེ། རྒྱས་པར་འཆད་
ཐབས་སུ་གསལ་ཞིང་། འདིར་དོན་བསྡུ་བའི་ཚུལ་དུ་འཆད་པ་ལ་གཉིས་ཏེ། སློབ་བཤད་
གཙོ་བོ་དང་། ཚོགས་བཤད་ཞར་བྱུང་དུ་དགོད་པའོ། །དང་པོ་ལ་གཉིས་ཏེ། མེད་ཀ་མེད་
ཀྱི་ཡིག་ཚོགས་ཚང་བར་པུསྟ་ཀབཅུ་བདུན་དུ་བསྟར་བའི་བརྒྱུད་རིམ་རྒྱས་པར་འཆད་པ་དང་།
དེར་མ་འདུས་པའི་གསུང་འཐོར་བུ་ཉེར་མཁོའི་སྐོར་གཞན་རགས་བསྡུས་འཕྲོས་དོན་གྱི་ཚུལ་དུ་
སྨོས་པའོ། །དང་པོ་ལའང་བཞི། བླ་མ་ཚད་མར་བྱ་བའི་སླད་དུ་བླ་མ་རྒྱ་བོད་ཀྱི་རྣམ་ཐར། ཉམས་
མྱོང་ཚད་མ་རྒྱུད་ལ་སྐྱེད་པར་བྱེད་པ་དབང་དང་ཁྲིད་ཀྱི་གཞུང་ཤིང་ཆེན་མོ། དེའི་རྩ་བ་བསྟན་
བཅོས་ཚད་མའི་སྐོར། དེ་རྣམས་ཀྱི་འཕྲོ་གཞི་བཀའ་ཚད་མའོ། །དང་པོ་ལ། སྣ་སེལ་རྗེས་
གནང་གསུམ་གྱི་བརྒྱུད་པ་ནི་འོག་ཚོགས་བཤད་སྐབས་སུ་འབྱུང་ལ། དངོས་གཞིའི་ཐོག་མར་
སྣང་གསུམ་སྐབས་སྔ་ཆོས་སུ་སྩལ་བའི་ལུང་གི་སྐོར་ལ་བླ་མ་ཚད་མར་ངེས་ཤེས་བསྐྱེད་པའི་ཕྱིར་
བླ་མ་བརྒྱུད་པ་རྒྱ་གར་བའི་ལོ་རྒྱུས། བིརྱ་པའི་གསུང་འགུར་སྐད་གཉིས་ཤན་སྦྱར་མ། བོད་

ཀྱི་ལོ་རྒྱུས་བཅས་རྗེ་བཙུན་ཆེན་པོས་མཛད་པ། ས་ཆེན་གྱི་རྣམ་ཐར་རྗེ་བཙུན་གྱིས་མཛད་པ།
སློབ་དཔོན་རིན་པོ་ཆེའི་རྣམ་ཐར་རྗེ་བཙུན་གྱིས་མཛད་པ་མཆན་བཅས་ཡར་ལུང་པས་དག་པར་
བྱས་པ། རྗེ་བཙུན་གྱི་རྣམ་ཐར་མནལ་ལམ་མ་དང་། ཡང་དེའི་རྣམ་ཐར་ས་པཎ་གྱིས་མཛད་པ།
ས་པཎ་རྣམ་ཐར་རིན་ཆེན་དཔལ་གྱིས་མཛད་པ། འཕགས་པའི་རྣམ་ཐར་ཡེ་ཤེས་རྒྱལ་མཚན་
གྱིས་མཛད་པ། ཚོགས་སྒོམ་རྣམ་ཐར་གཉགས་སྙིང་པོ་རྒྱལ་མཚན་གྱིས་མཛད་པ། ཉན་ཆེན་
རྣམ་ཐར་རིན་ཆེན་སེང་གེས་མཛད་པ། །རིན་ཆེན་སེང་གེའི་རྣམ་ཐར་རང་ཉིད་ཀྱིས་མཛད་པ།
ཞང་དཀོན་མཆོག་དཔལ་གྱི་རྣམ་ཐར་དགེ་སློང་དཔལ་ལྡན་གྱིས་མཛད་པ། བྲག་ཕུག་པའི་
རྣམ་ཐར་བློ་གྲོས་བརྟན་པས་མཛད་པ། བླ་མ་དམ་པའི་རྣམ་ཐར་དཔལ་ལྡན་ཚུལ་ཁྲིམས་ཀྱིས་
མཛད་པ། བློ་གྲོས་བརྟན་པའི་རྣམ་ཐར་དཔལ་ལྡན་ཚུལ་ཁྲིམས་ཀྱིས་མཛད་པ། དཔལ་
ལྡན་ཚུལ་ཁྲིམས་ཀྱི་རྣམ་ཐར་མུས་ཆེན་གྱིས་མཛད་པ། བུདྡྷ་ཤྲཱིའི་རྣམ་ཐར་ངོར་ཆེན་གྱིས་
མཛད་པ། རྡོ་རྗེ་འཆང་ཀུན་དགའ་བཟང་པོའི་རྣམ་ཐར་ཁ་སྐོང་དང་བཅས་པ་དཀོན་མཆོག་
རྒྱལ་མཚན་གྱིས་མཛད་པ་རྣམས་ལས། རྗེ་བཙུན་གྱི་རྣམ་ཐར་ས་པཎ་གྱིས་མཛད་པ་མ་གཏོགས་
གཞན་ཡོངས་རྫོགས་ཀྱི་བརྒྱུད་པ་ནི། མཛད་པ་པོ་སོ་སོ་ནས་བརྒྱུད་དེ་ཡབ་རྗེ་དམ་པ་ཀུན་
དགའ་བློ་གྲོས་བར་འོག་ལམ་འབྲས་རྩ་བའི་བརྒྱུད་པ་ལྟར་ལ། དེ་ནས་ལྔ་རིག་པ་ཀུན་དགའ་
བཀྲ་ཤིས། བྱམས་པ་སྨོན་ལམ་གྲགས་པ། བདག་ཅག་གི་རྩ་བའི་རིགས་བདག་བཀའ་
དྲིན་སུམ་ལྡན་མཁན་ཆེན་རྡོ་རྗེ་འཆང་བྱམས་པ་ཀུན་དགའ་བསྟན་པའི་རྒྱལ་མཚན་དཔལ་བཟང་
པོ། དེས་བདག་འཇམ་དབྱངས་བློ་གཏེར་དབང་པོ་ལ་དགྱེས་པ་ཆེན་པོས་བཀའ་དྲིན་དུ་སྩལ་
བའོ།། །།
གོང་རྗེ་བཙུན་རིན་པོ་ཆེའི་རྣམ་ཐར་གསུམ་གྱི་བརྒྱུད་པ་ནི། ས་པཎ། ཆོས་འཕགས།
ཞང་དཀོན་མཆོག་དཔལ། བྲག་ཕུག་པ། འཇམ་དབྱངས་དོན་ཡོད་རྒྱལ་མཚན། སློབ་དཔོན་
འདུལ་འཛིན་པ། ཆོས་རྗེ་བྱང་ཆུབ་སེང་གེ །ཤར་ཆེན་ཡེ་རྒྱལ། ངོར་ཆེན། རྒྱལ་
ཚབ། ཡོངས་འཛིན། ས་ལོ། དཀོན་ལྷུན། ཐར་པཎ། ཤར་ཆེན་ཀུན་དགའ་བཀྲ་
ཤིས། ནམ་མཁའ་སངས་རྒྱས། དཔལ་མཆོག་རྒྱལ་མཚན། དོན་གྲུབ་རྒྱལ་མཚན།
ནམ་མཁའ་དཔའ་བཟང་། སངས་རྒྱས་ཡེ་ཤེས། ཀུན་བློ། ཆོས་བཀྲ་ཤིས། ཀུན་

དགའ་རབ་རྒྱས། ཆོས་དཔལ་འབྱོར། ངག་དབང་གྲགས་པ། ཀུན་དགའ་དཔལ་བཟང་། ཀུན་
དགའ་འཇམ་དཔལ། ངག་དབང་ལེགས་གྲུབ། རྡོ་རྗེ་འཆང་བྱམས་པ་ཀུན་དགའ་བསྟན་
པའི་རྒྱལ་མཚན། དེས་བདག་བློ་གཏེར་དབང་པོ་ལའོ།། །།མུས་ཆེན་གྱི་རྣམ་ཐར་བདག་ཆེན་གྱིས་
མཛད་པ་ནི། གོང་ལྟར། ལྔ་རིག་པ་ཀུན་བཀྲས། བྱམས་པ་སྨོན་ལམ་གྲགས་པ།
བྱམས་པ་ཀུན་དགའ་བསྟན་པའི་རྒྱལ་མཚན། དེས་བདག་ལའོ།། །།
མུས་ཆེན་རྣམ་ཐར་ཀུན་མཁྱེན་གྱིས་མཛད་པ་ནི། ཡོངས་འཛིན། དཀོན་ལྷུན། ཐར་
པཎ། མཆོག་ལེགས་རྡོ་རྗེ། བསྟན་འཛིན་བཟང་པོ། ངག་དབང་ལྷུན་གྲུབ། རྨོར་ཆེན།
སངས་རྒྱས་རྒྱ་མཚོ། གནས་གསར་བ། ཀུན་བློ། ཀུན་དགའ་མཁས་གྲུབ་དབང་པོ། ཀུན་
དགའ་བསྟན་འཛིན། བསྟན་པའི་རྒྱལ་མཚན། ཆོས་རྗེ་ཀུན་དགའ་འཇམ་དབྱངས། དེས་
བདག་ལའོ།། །།
བདག་ཆེན་དང་རྡོ་རིང་པ་གཉིས་ཀྱི་རྣམ་ཐར་ཚར་ཆེན་གྱིས་མཛད་པ་ནི། ཚར་ཆེན།
མཁྱེན་བརྩེ། བསླབ་གསུམ་རྒྱལ་མཚན། དབང་རབ། བསོད་ནམས་མཆོག་ལྡན།
བསོད་ནམས་མཆོག་གྲུབ། ངག་དབང་ལྷུན་གྲུབ། རྨོར་ཆེན། གནས་གསར་བ། ཀུན་
བློ། འཆི་མེད་བསྟན་ཉི། ཡོངས་འཛིན་ཀུན་དགའ་བཀྲ་ཤིས། པདྨ་བདུད་འདུལ་དབང་
ཕྱུག །ངག་དབང་ཀུན་དགའ་རྒྱལ་མཚན། རྡོ་རྗེ་རིན་ཆེན། ངག་དབང་ལེགས་གྲུབ།
རྡོ་རྗེ་འཆང་བྱམས་པ་ཀུན་དགའ་བསྟན་པའི་རྒྱལ་མཚན། དེས་བདག་ལའོ།། །། །
སྒོ་རུམ་པའི་རྣམ་ཐར་མཁྱེན་བརྩེའི་དབང་ཕྱུག་གིས་མཛད་པ་ནི། མཛད་པ་པོ་ནས།
བསླབ་གསུམ་རྒྱལ་མཚན་མན་གོང་བདག་ཆེན་རྣམ་ཐར་ལྟར་རོ།། །།
ཚར་ཆེན་རྣམ་ཐར་རྒྱལ་དབང་ལྔ་པས་མཛད་པ་ནི། ལྔ་པ། ངག་དབང་དགེ་
ལེགས། འཇམ་དབྱངས་གྲགས་པ། བསོད་ནམས་མཆོག་གྲུབ། ངག་དབང་ལྷུན་གྲུབ་
མན་བདག་ཆེན་རྣམ་ཐར་ལྟར་རོ།། །། །
མཁྱེན་བརྩེའི་དབང་ཕྱུག་གི་རྣམ་ཐར་རང་ཉིད་ཀྱིས་མཛད་པ་ནི། མཁྱེན་བརྩེ། བསླབ་
གསུམ། དབང་རབ། བསོད་ནམས་མཆོག་ལྡན། བསོད་ནམས་མཆོག་གྲུབ་མན་སོང་
མ་ཐག་པ་ལྟར་རོ།། །།ཡོལ་བ་གཞོན་ནུ་བློ་གྲོས་ཀྱི་རྣམ་ཐར་བླ་ཆེན་བློ་གྲོས་རྒྱལ་མཚན་གྱི

མཛད་པ་ནི། བློ་གྲོས་རྒྱལ་མཚན། བསོད་ནམས་མཆོག་ལྡན་མན་འདྲའོ།། །། །
ཀླུ་སྒྲུབ་ཀྱི་རྣམ་ཐར་ཞལ་གསུང་མ་ནི། ཀླུ་སྒྲུབ། ངག་ཆོས། ཀུན་དགའ་བསོད་
ནམས། བསོད་ནམས་དབང་ཕྱུག །བསོད་ནམས་མཆོག་གྲུབ་མན་འདྲའོ། །བོད་མཁར་
བ་མེ་ཏྲི་དོན་གྲུབ་རྒྱལ་མཚན་གྱི་རྣམ་ཐར་མི་ཕམ་ཆོས་ཀྱི་རྒྱ་མཚོས་མཛད་པ་ནི། ཆོས་ཀྱི་རྒྱ་མཚོ།
འབུམ་རམས་ཐར་པ་རྒྱལ་མཚན། དབང་རབ། བསོད་ནམས་མཆོག་ལྡན་མན་འདྲའོ།། །།
སྡིངས་མ་བ་བསླབ་གསུམ་རྒྱལ་མཚན་གྱི་རྣམ་ཐར་དབང་རབ་ཀྱིས་མཛད་པ་ནི། དབང་
རབ། བསོད་ནམས་མཆོག་ལྡན་མན་འདྲའོ།། །། །
འབྲུའི་སྔགས་འཆང་དགོན་གསར་པ་བསོད་ནམས་ཆོས་འཕེལ་གྱི་རྣམ་ཐར་སྟོད་རང་ཉིད་
དང༌། སྨད་དཀོན་མཆོག་རྡོ་རྗེས་མཛད་པ་ནི། བསོད་ནམས་ཆོས་འཕེལ། དཀོན་མཆོག་
རྡོ་རྗེ། བསོད་ནམས་མཆོག་ལྡན་མན་འདྲའོ།། །།
པཎ་ཆེན་ངག་དབང་ཆོས་གྲགས་ཀྱི་རྣམ་ཐར་ངག་དབང་བསོད་ནམས་རྒྱལ་མཚན་གྱིས་
མཛད་པ་ནི། མཛད་པ་པོ་ནས་བརྒྱུད་དེ་རྨོར་ཆེན་གྱིས་གསན། དེ་མན་སྔར་དང་འདྲའོ།། །།
ཁྱབ་བདག་དབང་ཕྱུག་རབ་བརྟན། མགོན་པོ་བསོད་ནམས་མཆོག་ལྡན། རིན་
ཆེན་བསོད་ནམས་མཆོག་གྲུབ་གསུམ་གྱི་རྣམ་ཐར་རྒྱལ་དབང་ལྔ་པས་མཛད་པ་ནི། ལྔ་པ།
ངག་དབང་ལྷུན་གྲུབ་མན་འདྲའོ།། །། །
མཁྱེན་རབ་བྱམས་པ་ངག་དབང་ལྷུན་གྲུབ་ཀྱི་རྣམ་ཐར་ཁ་སྐོང་དང་བཅས་པ་རང་ཉིད་
ཀྱིས་མཛད་པ་ནི། ངག་དབང་ལྷུན་གྲུབ། རྨོར་ཆེན། གནས་གསར་བ། ཀུན་བློ།
འཆི་མེད་བསྟན་པའི་ཉི་མ། སློབ་དཔོན་ཀུན་དགའ་བཀྲ་ཤིས། པདྨ་བདུད་འདུལ་དབང་
ཕྱུག །ཀུན་དགའ་རྒྱལ་མཚན། རྡོ་རྗེ་རིན་ཆེན། ངག་དབང་ལེགས་གྲུབ། རྡོ་རྗེ་འཆང་
བྱམས་པ་ཀུན་དགའ་བསྟན་པའི་རྒྱལ་མཚན། དེས་བདག་ལའོ།། །། །
རྨོར་ཆེན་གྱི་རྣམ་ཐར་ཞལ་གསུང་མ་ནི། ངག་དབང་ཀུན་དགའ་ལྷུན་གྲུབ། གནས་གསར་
བ་མན་སྔར་ལྟར་རོ།། །།
གནས་གསར་པ་ངག་དབང་ཀུན་དགའ་ལེགས་པའི་འབྱུང་གནས་ཀྱི་རྣམ་ཐར་ཀུན་དགའ་
བློ་གྲོས་ཀྱིས་མཛད་པ་ནི། ཀུན་བློ། འཆི་མེད་བསྟན་ཉི་མན་འདྲའོ།། །།

ས་སྐྱ་པ་ངག་དབང་ཀུན་དགའ་བློ་གྲོས་ཀྱི་རྣམ་ཐར་ཀུན་དགའ་བཀྲ་ཤིས་ཀྱིས་མཛད་པ་
ནི། ཀུན་དགའ་བཀྲ་ཤིས། པདྨ་བདུད་འདུལ་དབང་ཕྱུག །ཀུན་དགའ་རྒྱལ་མཚན་
མན་འདྲའོ།། །།
ཐར་རྩེ་མཁན་ཆེན་བྱམས་པ་ནམ་མཁའ་འཆི་མེད། བྱམས་པ་ཀུན་དགའ་བསྟན་འཛིན།
རྣལ་འབྱོར་འཇམ་དཔལ་བཟང་པོ་གསུམ་གྱི་རྣམ་ཐར་རྡོ་རྗེ་འཆང་བྱམས་པ་ཀུན་དགའ་བསྟན་
པའི་རྒྱལ་མཚན་གྱིས་མཛད་པའི་བརྒྱུད་པ་ནི། མཛད་པ་པོ་ནས། མཁན་ཆེན་འཇམ་དབྱངས་
རིན་ཆེན་རྡོ་རྗེ། དྲྭ་རྐྱང་དབོན་རིན་པོ་ཆེ་འདྲེན་མཆོག་གཞན་ཕན་ཀུན་དགའ་དཔལ་བཟང་པོ།
དེས་བདག་ལའོ།། །། །
རྡོ་རྗེ་འཆང་བྱམས་པ་ཀུན་དགའ་བསྟན་པའི་རྒྱལ་མཚན་གྱི་རྣམ་ཐར་བཅུ་ཕྲག་རིག་པའི་
མ་ཧཱ་པཎྜི་ཏ་ཁུ་ན་ངོར་དཔོན་སློབ་འཇམ་དབྱངས་ཤེས་རབ་རྒྱ་མཚོས་མཛད་པ་ནི་ཁམས་ཕྱོགས་
འདིར་ལུང་རྒྱུན་མ་བཞུགས་པས་རེ་ཞིག་བདག་གིས་ལུང་སྤེལ་ཞུས་ཁུལ་ལ། སླར་བརྒྱུད་པ་རྙེད་
དུས་དེ་ལྟར་དཀྱུས་འདིར་འཛུད་དགོས་སོ།། །།
༈ གཉིས་པ་ཉམས་མྱོང་ཚད་མ་རྒྱུད་ལ་སྐྱེད་པའི་ཁྲིད་ཀྱི་གཞུང་ཤིང་ཆེན་མོ་
བཞིའི་ནང་ཚན། གཞུང་ཇི་ལྟ་བ་བཞིན་དཀྲི་བའི་ཁྲིད་ཡིག་རྡོ་རྗེ་འཆང་ཚར་པ་ཆོས་རྗེའི་
གསུང་སྒྲོས་འཇམ་དབྱངས་མཁྱེན་བརྩེའི་དབང་ཕྱུག་གིས་ཟིན་བྲིས་སུ་མཛད་པའི་ཁྲིད་ཡིག་
གསང་ཆེན་བསྟན་པ་རྒྱས་བྱེད་ཁའུ་བྲག་རྫོང་པའི་བཞེད་པ་མ་ནོར་བ་ལ་གཞི་བྱས། བུམ་
དབང་རྨི་ལམ་མན་ཆོད་ཀྱི་ཁྲིད་རྩོམ་འཕྲོ་ལུས་པ་རྒྱལ་དབང་ལྔ་པ་བློ་བཟང་རྒྱ་མཚོས་མཛད་པ་
དང། སྣང་གསུམ་གྱི་སྒྲོ་འདོགས་གཅོད་པའི་སྐབས་སུ་མཁྱེན་བརྩེས་མཛད་པའི་ཐོག་མར་
མན་ངག་གི་བྱུང་ཚུལ་དང༌། བྱུང་བའི་ཆོས་ལ་བཤད་སྒྲུབ་བྱ་ཚུལ་གཉིས་ཟིན་ཐུན་དུ་འཆད་པ་
སོགས་དང་། ། གཞན་ཡང་ཞི་ལྷག་གི་སྐབས་སོགས་གོང་འོག་ཀུན་ཏུ་གསལ་བྱེད་རྒྱབ་སྐྱོར་
དགོས་པ་རྣམས་མང་ཐོས་ཀླུ་སྒྲུབ་རྒྱ་མཚོའི་ཁྲིད་ཡིག་ལས་ཀྱང་ཞལ་བསབས། སྔོན་འགྲོ་
ཐེག་པ་ཐུན་མོང་བའི་ཉམས་ལེན་སྣང་བ་གསུམ་གྱི་སྒོ་ནས་དཀྲི་བའི་ཁྲིད་ཤིན་ཏུ་སྨིན་པ་ཞག་མང་
པོའི་བར་ཞིབ་རྒྱས་སུ་སྩལ་ནས་ངེས་འབྱུང་དང་བྱམས་སྙིང་རྗེ་བྱང་ཆུབ་ཀྱི་སེམས་ལ་བློ་ཁ་བསྒྱུར་
བར་མཛད། དེ་རྗེས་མཎྜལ་ཚོམ་བུ་ལྔ་པ་ལ་བརྟེན་ནས་བརྒྱུད་པའི་ཁྱད་པར་གཉིས་ལྡན་གྱི

སེམས་བསྐྱེད་ངག་ཆོས་ཀྱིས་མཛད་པའི་སེམས་ཉིད་ངལ་འཚོའི་བདུད་རྩི་ལྟར་མཛད། དེ་
ནས་དབང་གི་མངོན་པར་རྟོགས་པ་བརྒྱད་དམ། བཅུ་དྲུག་གི་སྒོ་ནས་སྨིན་པར་བྱ་དགོས་པ་
ལས། ཐོག་མར་སློབ་མ་རྗེས་འཛིན་གྱི་རིམ་པ་ངག་ཆོས་ཀྱི་ཡིག་ཆ་ལྟར་དང༌། གསག་
སྦྱང་གི་དམིགས་ཁྲིད་ཕྱག་ལེན་བཞིན་སྩལ་ནས། སློབ་དཔོན་ཉིད་སྒྲུབ་བསྙེན་ཞག་བདུན་
མཛད་ཅིང་། དེའི་རིང་ལ་སློབ་མ་རྣམས་གསག་སྦྱང་ལ་འབད། དེ་ནས་དཔལ་ཀྱེ་རྡོ་རྗེའི་
རྡུལ་ཚོན་གྱི་དཀྱིལ་འཁོར་དུ་ཐམས་ཅད་མཁྱེན་པ་དཀོན་མཆོག་ལྷུན་གྲུབ་ཀྱིས་མཛད་པའི་མངོན་
རྟོགས། ལུས་དཀྱིལ། གཏོར་ཆོག །དབང་ཆུ་བཅས་མཛེས་རྒྱན་དང་། མཚམས་སྦྱོར་
རྒྱས་པ་ལུང་རིག་མན་ངག་གི་གཏེར་མཛོད། མཚམས་སྦྱོར་བསྡུས་པ་སྙིང་པོ་བསྡུས་པ་རྣམས་
ཀྱི་སྟེང་དུ་ཚར་ལུགས་ཀྱི་ཕྱག་ལེན་བསབས།། །།
༈ མུས་ཆེན་གྱིས་མཛད་པའི་མངོན་རྟོགས། ལུས་དཀྱིལ། དབང་ཆུ། དེ་རྣམས་ཀྱི་
ལྷན་ཐབས་ཚར་ཆེན་གྱིས་མཛད་པ་བཅས་ཚར་ལུགས་ལྟར་ཡོད་ཀྱང་། དཀོན་ལྷུན་གྱི་ཡིག་ཆ་དང་ཁྱད་པར་
མེད་གསུངས། དམ་ཚིག་དང་སྡོམ་པའི་ཐོབ་མཚམས་སྔགས་འཆང་བསོད་ནམས་ཆོས་འཕེལ་
གྱིས་མཛད་པའི་འཇིགས་བྱེད་ལྷ་བཅུ་གསུམ་མའི་དབང་བཤད་ལས་ཀྱང་ཁ་བསྐངས་ཏེ། ནུབ་
དང་པོ་སྟ་གོན་དང་། དངོས་གཞིའི་དབང་ཡོངས་སུ་རྫོགས་པ་དང་། དེ་དང་ལྷན་ཅིག་རྒྱལ་
ཚབ་དམ་པ་ཀུན་དགའ་དབང་ཕྱུག་གི་ཡིག་སྟེང་ནས་ཨབྷཱའི་བཟླས་ལུང་དང་བཅས་པ་སློབ་བཤད་
པའི་ཁྱད་ཆོས་རྣམས་གཞན་དང་མ་འདྲེས་པར་མཐའ་ཆོད་ཅིང་། སྦྱང་གཞི་སྦྱོང་བྱེད་ངོ་འཕྲོད་པའི་
རྒྱུ་དུས་ཀྱི་དབང་བསྐུར་བ་སྨིན་རྒྱས་ལེགས་པར་ཐོབ་བོ།། །།
༈ དེ་ལྟར་སྨིན་ཟིན་གྲོལ་བར་བྱ་བའི་སླད་དུ་འཇམ་དབྱངས་མཁྱེན་བརྩེའི་ཡིག་ཆ་ལ་
མང་ཐོས་ཀླུ་སྒྲུབ་ཀྱི་གསུང་གིས་བརྒྱན་ཏེ། དབང་གི་ཡེ་ཤེས་ལ་གང་ཟག་གི་བདག་ཏུ་ལོག་པར་
རྟོག་པ་དགག་པའི་ཕྱིར་ཀུན་གཞི་རྒྱུ་རྒྱུད་ལ་འཁོར་འདས་དབྱེར་མེད་ཀྱི་ལྟ་བ་བསྒོམ་པའི་ཁྲིད་ལ་
ནང་གསེས་སུ་ལྷན་ཅིག་སྐྱེས་པའི་ཆོས་གསུམ་གྱིས་སེམས་ཐག་ནང་ནས་གཅད། ཉམས་སུ་
བླང་བའི་གནད་གསུམ་གྱི་སྒོ་ནས་བརྟན་ཞིང་བོགས་དབྱུང་བ། རྒྱུད་གསུམ་གྱི་སྒོ་ནས་ཤིན་ཏུ་
ཟབ་རྒྱས་སུ་བཤད་པའི་ཉམས་ཁྲིད་ཤིན་ཏུ་ཞིབ་པའི་སྒོ་ནས་རིག་ཐོག་ཏུ་བརྡར་ཤ་བཅད་དེ་གཞི་
དུས་ཀྱི་ལྷན་ཅིག་སྐྱེས་པའི་ཡེ་ཤེས་རྟོག་མེད་དེ་ངོ་འཕྲོད་ངེས་པ་དང་། དེ་དག་གི་སྐབས་སུ་

ཚར་ཆེན་རིན་པོ་ཆེས་མཛད་པའི་བླ་མ་ལྔ་བཅུ་པའི་འགྲེལ་པ་དངོས་གྲུབ་རིན་པོ་ཆེའི་སྒོ་འབྱེད་
དང༌། དབང་བསྐུར་གྱི་སྐབས་ཐོབ་པའི་དམ་སྡོམ་རྣམས་ངོ་ཤེས་པའི་སླད་དུ་བདག་ཆེན་རིན་
པོ་ཆེས་མཛད་པའི་རྩ་ལྟུང་རྣམ་བཤད་ཀྱི་སྟེང་ནས་ཞིབ་རྒྱས་དང་། ༈ དེ་རྗེས་བདག་མེད་ལྷ་
མོ་བཅོ་ལྔའི་རས་བྲིས་ཀྱི་དཀྱིལ་འཁོར་དུ་འཇམ་མགོན་ཨ་མེས་ཞབས་ངག་དབང་ཀུན་དགའ་
བསོད་ནམས་ཀྱིས་མཛད་པའི་སྒྲུབ་ཐབས། དཀྱིལ་ཆོག །མཚམས་སྦྱོར་བཅས་ཀྱི་སྟེང་ནས་
སྟ་གོན་སྔོན་འགྲོའི་དངོས་གཞི་དབང་བསྐུར་བ་ཡོངས་སུ་རྫོགས་པར་ཐོབ་བོ།། །། །
༈ དེ་ནས་ལུས་ཐབས་རྒྱུད་ལ་དབང་བཞི་དང་རྗེས་སུ་འབྲེལ་བའི་ལམ་ལས། ཐོག་
མར་ཕྱི་བསྐྱེད་པའི་རིམ་པའི་ཁྲིད་ལ། བསྒོམ་བྱའི་དོན་ལ་ཐོས་བསམ་གྱིས་སྒྲོ་འདོགས་གཅོད་
པར་བྱེད་པ་ཚར་ཆེན་གྱིས་མཛད་པའི་རྣམ་བཤད་ཉི་ཟེར་ཟིན་ཐུན་དུ་བཤད་པ་དང་། ཁྲིད་དངོས་
སློབ་དཔོན་མཚོ་སྐྱེས་ཞབས་ཀྱི་བཞེད་པ་ཟབ་པའི་ཚུལ་དགུའི་སེམས་འཛིན་གྱིས་ཁ་བསྐངས་ཏེ་
ཉམས་ཁྲིད་ཤིན་ཏུ་ཞིབ་པ་དང་། དེ་རྗེས་ཕྱི་རོལ་དུ་ཞེན་པའི་གདོན་གྱི་གཉེན་པོར་རྡོ་རྗེ་
སློབ་དཔོན་གྱི་ཟབ་མོ་ལུས་ཀྱི་དཀྱིལ་འཁོར་ཆེན་པོར་བདག་ཆེན་བློ་གྲོས་རྒྱལ་མཚན་གྱི་ཡིག་
སྟེང་ནས་ལུས་དཀྱིལ་གྱི་དབང་ལེགས་པར་ཐོབ་ཅིང་། དེ་དང་འབྲེལ་བར་རྒྱལ་ཚབ་དམ་པའི་
ཡིག་སྟེང་ནས་ཡིག་བརྒྱའི་བཟླས་ལུང་ཐོབ་བོ།། །།
༈ དེ་ནས་ཚར་ཆེན་གྱིས་མཛད་པའི་ནང་བསྐྱེད་པའི་རིམ་པའི་རྣམ་བཤད་ཟིན་ཐུན་དུ་
བཤད་པ་དང་། ལུས་དཀྱིལ་གྱི་སེམས་འཛིན། ལྟ་བ་ལ་སོགས་པ་བུམ་དབང་གི་དམིགས་
ཁྲིད་ཡོངས་སུ་རྫོགས་པ་དང་། བདག་མེད་ལྷ་མོ་བཅོ་ལྔ་སིནྡྷ་རའི་དཀྱིལ་འཁོར་དུ་ངག་ཆོས་དང་།
འཇམ་མགོན་མཁྱེན་བརྩེའི་དབང་པོའི་ཡིག་སྟེང་ནས་བྱིན་རླབས་ལེགས་པར་ཐོབ་བོ།། །།
དེ་ནས་གཉིས་པ་གསང་དབང་དང་རྗེས་སུ་འབྲེལ་བའི་ལམ་བདག་བྱིན་གྱིས་བརླབ་པ་
ཁམས་འདུས་པ་དང་པོ་རླུང་དང་གཏུམ་མོ་དྲོད་རྟགས་ཀྱི་ཁྲིད་ཡོངས་སུ་རྫོགས་པ་དང་། གསུམ་པ་
ཤེས་རབ་ཡེ་ཤེས་ཀྱི་དབང་དང་རྗེས་སུ་འབྲེལ་བ་ཁམས་འདུས་པ་བར་པ་དཀྱིལ་འཁོར་འཁོར་
ལོ་འདོད་པའི་ལྕགས་ཀྱུ། དགའ་བཞི་ལུགས་འབྱུང་ལུགས་ལྡོག་ཏུ་ཉམས་སུ་བླང་བའི་ཁྲིད་རྣམས་
དང་། བཞི་པ་དབང་བཞི་པ་དང་རྗེས་སུ་འབྲེལ་པའི་ཁམས་འདུས་པ་ཐ་མ་རྦ་རླབས་གསུམ་མམ།
སྐྱོན་མེད་གཉུག་མ་ཡེ་ཤེས་ལ་བརྟེན་པའི་ཁྲིད་དེ། དེ་རེ་རེ་ལའང་ལམ། ལྟ་བ། གྲུབ་

མཐའ། འདའ་ཁ་མ། བར་དོ། རྨི་ལམ། སྒྱུ་ལུས་དང་བཅས་པའི་དབང་པོ་རབ་འབྲིང་
ཐ་མ་གསུམ་གྱི་ལམ་ཆ་ཚང་བ་རེ་རེ་སློབ་བཤད་ཐུན་མོང་མིན་པའི་ལུགས་ལྟར་ཤིན་ཏུ་སྨིན་པ་
དང༌། དེ་དག་གི་ཆ་ལག་ཏུ་གཏོགས་པའི་བྱིན་རླབས་ཀྱི་སྐོར་ལ། བིརླ་པས་ས་ཆེན་ལ་སྩལ་
བའི་ཟབ་ཆོས་བཞི་ཞེས་གྲགས་པ་ལས། ངག་ཆོས་ཀྱི་ཡིག་ཆའམ། ཐར་པཎ་གྱི་ཡིག་སྟེང་
ནས་ལམ་ཟབ་ཕྱི་མའི་བྱིན་རླབས་དམིགས་ཁྲིད་དང་འབྲེལ་པ། བིར་སྲུང་ཐུན་མོང་པའམ།
ཕྱི་མའི་བྱིན་རླབས་ངོར་ཆེན་གྱི་ཡིག་ཆ་ལ་ངག་ཆོས་ཀྱི་ཟུར་འདེབས་སྦྱར་བའམ། ཐར་པཎ་གྱི་
ཡིག་ཆ་བཀླགས་ཆོག་མའི་སྟེང་ནས་བྱིན་རླབས་སྒོམ་ལུང་དང་བཅས་པ་དང་། ཡང་ཀུན་མཁྱེན་
བསོད་ནམས་སེང་གེའི་ཡིག་ཆ་ལ་ངག་ཆོས་ཀྱི་ཟུར་འདེབས་སྦྱར་བའི་སྟེང་ནས་བིར་སྲུང་ཐུན་
མོང་མ་ཡིན་པའམ། ནང་མའི་བྱིན་རླབས་དབང་བཞིའི་ཚུལ་དུ་བསྐུར་བ་སྒོམ་ལུང་དང་བཅས་
པ་དང་། ངག་ཆོས་ཀྱི་ཡིག་སྟེང་ནས་ལམ་སྦས་བཤད་ཀྱི་བྱིན་རླབས་སྔོན་དུ་འགྲོ་བའི། བདག་
ཆེན་གྱི་ཡིག་སྟེང་ནས་ཟབ་ཁྲིད་ཤིན་ཏུ་ཞིབ་པ་དང་། ནུབ་པ་རིག་འཛིན་གྲགས་ཀྱི་ཡིག་ཆ་ལ་
ངག་ཆོས་ཀྱི་ལྷན་ཐབས་སྦྱར་བའམ། ཐར་པཎ་གྱི་ཡིག་ཆ་བཀླགས་ཆོག་མའི་སྟེང་ནས་བིར་
ལུགས་རྣམ་འཇོམས་ལྷ་དོན་ལྔའི་བྱིན་རླབས་དབང་བཞིའི་ཚུལ་དུ་བསྐུར་བ་དང་། ངག་ཆོས་
ཀྱི་ཡིག་སྟེང་ནས་བླ་མ་དོན་ཡོད་གྲུབ་པ་ལ་བརྟེན་པའི་བླ་མའི་རྣལ་འབྱོར་ཚར་གསུམ་ཁུག་པའི་
བྱིན་རླབས། ཀུན་དགའ་བློ་གྲོས་ཀྱི་ཡིག་སྟེང་ནས་རྟེན་འབྲེལ་སྙིང་པོའི་སྲུང་བ་བྱིན་རླབས།
ངག་ཆོས་ཀྱི་ཡིག་སྟེང་ནས་གསུང་ངག་རིན་པོ་ཆེའི་སྙིང་པོ་བརྡ་དོན་གསལ་བའི་བྱིན་རླབས་སྔོན་
དུ་འགྲོ་བའི། བདག་ཆེན་གྱི་ཡིག་སྟེང་ནས་ཟབ་ཁྲིད་ཞིབ་རྒྱས། ངག་ཆོས་ཀྱི་ཡིག་སྟེང་
ནས་དབང་བཞིའི་བརྡ་ཚིག་བརྒྱུད་དུ་སྩལ་བའི་བྱིན་རླབས། གདམས་ངག་རྫོགས་པའི་ཚེ་ངག་
ཆོས་ཀྱི་ཡིག་སྟེང་ནས་སྒྲུབ་པ་ལུང་སྦྱིན་གྱི་བྱིན་རླབས་དང་། གསང་བཅུའི་རྒྱས་གདབ། མཐར་
བསྟན་པ་གཏད་པའི་ཚུལ་དུ་ཀུན་མཁྱེན་དང་། བཀའ་འགྱུར་བའི་ཡིག་སྟེང་ནས་མགོན་རྐྱང་
ག་ཡ་དྷ་རའི་ལུགས་ཀྱི་རྗེས་གནང་ཞིག་མཛད་པ་བཅས་ལེགས་པར་ཐོབ་བོ།། ། །
༈ གསུང་ངག་རིན་པོ་ཆེ་དངོས་གཞིའི་ཁྲིད་ཡོངས་རྫོགས། རྒྱུ་ལམ་གྱི་དབང། བྱིན་
རླབས་སོགས་ཕལ་ཆེར་གྱི་བརྒྱུད་པ་གཙོ་བོར་བཀའ་བབས་གསུམ་དང་ལྡན་པ་ལས། ཐོག་
མར་ངོར་ཆེན་ཡབ་སྲས་ནས་བདག་ཆེན་རྡོ་རྗེ་འཆང་བློ་གྲོས་རྒྱལ་མཚན་ལ་བཀའ་བབས་པའི་

བརྒྱུད་པ་ནི། སངས་རྒྱས་རྡོ་རྗེ་འཆང་ཆེན། རྗེ་བཙུན་རྡོ་རྗེ་བདག་མེད་མ། མཐུ་སྟོབས་
རྣལ་འབྱོར་གྱི་དབང་ཕྱུག་དཔལ་ལྡན་བིརླ་པ། ངན་པ། ཤར་ཕྱོགས་ནག་པོ་པ། རྒྱལ་
རིགས་ཌ་མ་རུ་པ། ཅང་ཏེའུ། ཨ་ཝ་དྷུ་ཏཱི། གཉིས་སྤངས། པཎ་ཆེན་ག་ཡ་དྷ་ར། སྤྲིན་
འཛིན། བླ་ཆེན་འབྲོག་མི་ལོ་ཙཱ་བ་ཤཱཀྱ་ཡེ་ཤེས། བླ་མ་སེ་མཁར་ཆུ་བ་ཀུན་རིག །ཞང་
དགོན་པ་བ་ཆོས་འབར། དཔལ་ས་སྐྱ་པ་བརྩེ་བ་ཆེན་པོ་ཀུན་དགའ་སྙིང་པོ། སློབ་དཔོན་
རིན་པོ་ཆེ་བསོད་ནམས་རྩེ་མོ། རྗེ་བཙུན་རིན་པོ་ཆེ་གྲགས་པ་རྒྱལ་མཚན། འཇམ་དབྱངས་ས་
སྐྱ་པཎྜིཏ་ཀུན་དགའ་རྒྱལ་མཚན། འགྲོ་བའི་མགོན་པོ་ཆོས་རྒྱལ་འཕགས་པ་བློ་གྲོས་རྒྱལ་མཚན།
ཞང་དཀོན་མཆོག་དཔལ། ན་བཟའ་བྲག་ཕུག་པ་བསོད་ནམས་དཔལ། ཐམས་ཅད་མཁྱེན་པ་
བསོད་ནམས་རྒྱལ་མཚན། བླ་མ་དཔལ་ལྡན་ཚུལ་ཁྲིམས། གྲུབ་ཆེན་བུདྡྷ་ཤྲཱི། ངོར་ཆེན་རྡོ་
རྗེ་འཆང་ཀུན་དགའ་བཟང་པོ། མུས་ཆེན་སེམས་དཔའ་ཆེན་པོ་དཀོན་མཆོག་རྒྱལ་མཚན། བདག་
ཆེན་རྡོ་རྗེ་འཆང་བློ་གྲོས་རྒྱལ་མཚན། རྗེ་བཙུན་རྡོ་རིང་པ་ཀུན་སྤངས་ཀུན་བཟང་ཆོས་ཀྱི་ཉི་མ་
བློ་ལྡན་ཤེས་རབ་རྒྱལ་མཚན་དཔལ་བཟང་པོ། ཚར་པ་ཆོས་རྗེ་བློ་གསལ་རྒྱ་མཚོ། འཇམ་
དབྱངས་མཁྱེན་བརྩེའི་དབང་ཕྱུག །མཁན་ཆེན་ཁྱབ་བདག་དབང་ཕྱུག་རབ་བརྟན། མགོན་པོ་
བསོད་ནམས་མཆོག་ལྡན། རིན་ཆེན་བསོད་ནམས་མཆོག་གྲུབ། མཁྱེན་རབ་བྱམས་པ་ངག་
དབང་ལྷུན་གྲུབ། རྨོར་ཆེན་ངག་དབང་ཀུན་དགའ་ལྷུན་གྲུབ། འཇམ་མགོན་གནས་གསར་
བ་ངག་དབང་ཀུན་དགའ་ལེགས་པའི་འབྱུང་གནས། དཔལ་ས་སྐྱ་པ་ཆེན་པོ་སྔགས་འཆང་བླ་མ་
ཐམས་ཅད་མཁྱེན་པ་ངག་དབང་ཀུན་དགའ་བློ་གྲོས། ཐམས་ཅད་མཁྱེན་པ་བྱམས་པ་ནམ་མཁའ་
འཆི་མེད། སྐྱབས་གསུམ་ཀུན་འདུས་བྱམས་པ་ཀུན་དགའ་བསྟན་འཛིན། དེ་ཐམས་ཅད་ཀྱི་
མཁྱེན་བརྩེ་ནུས་གསུམ་གཅིག་ཏུ་བསྡུས་པའི་ངོ་བོ་རིགས་དང་དཀྱིལ་འཁོར་ཡོངས་ཀྱི་ཁྱབ་
བདག་མཁན་ཆེན་རྡོ་རྗེ་འཆང་བྱམས་པ་ཀུན་དགའ་བསྟན་པའི་རྒྱལ་མཚན་དཔའ་བཟང་པོ། དེས་
བདག་འཇམ་དབྱངས་བློ་གཏེར་དབང་པོ་ལ་དགྱེས་པ་ཆེན་པོས་བཀའ་དྲིན་དུ་སྩལ་བའོ།། །།
ཡང་བརྒྱུད་པ་གཉིས་པ་ཡབ་རྗེ་འཇམ་དབྱངས་ཆོས་རྗེ་ནས་བརྒྱུད་པ་ཐུན་མོང་མ་ཡིན་
པའི་ལུགས་གཅིག་ནི། བླ་མ་དམ་པ་བསོད་ནམས་རྒྱལ་མཚན་ཡན་སྔར་ལྟར་ལ། དེ་ནས་རིན་
ཆེན་སྒང་པ་སྒོས་ཀྱི་དཔོན་པོ་བླ་ཆེན་ཀུན་དགའ་རྒྱལ་མཚན། ཡབ་རྗེ་འཇམ་དབྱངས་ནམ་མཁའ་

རྒྱལ་མཚན། བདག་ཆེན་བློ་གྲོས་རྒྱལ་མཚན་མན་འདྲའོ། །བརྒྱུད་པ་གསུམ་པ་ནི། བླ་མ་དམ་
པ་ནས། ཉ་དབོན་ཀུན་དགའ་དཔལ། གྲུབ་ཆེན་ཀུན་དགའ་བློ་གྲོས། འཇམ་དབྱངས་
དཀོན་མཆོག་བཟང་པོ། བདག་ཆེན་མན་སྔར་དང་འདྲའོ།། ། ན་
དེ་ལྟར་བདག་ཆེན་ལ་གསུང་ངག་གི་བརྒྱུད་པ་གསུམ་ལྡན་པ་ལས། སྔ་མ་གཉིས་སློབ་
བཤད་ཐུན་མོང་མ་ཡིན་པའི་ལུགས་སུ་གནས་ཤིང་། ཕྱི་མ་ནི་ཚོགས་སློབ་ཐུན་མོང་པ་ཙམ་མོ། །
ཞེས་བདག་གི་བླ་མས་གསུངས། ཡང་ཉེ་བརྒྱུད་ལྟར་ན། རྡོ་རྗེ་འཆང་། བདག་མེད་མ། བིརྱ་
པ། ས་ཆེན་མན་སྔར་ལྟར་རོ།། །། །
དེ་ལྟར་བརྒྱུད་པའི་རིམ་པ་སྤྱིར་སྨོས་ནས། བྱེ་བྲག་སོ་སོའི་བརྒྱུད་པ་ལ། ཐོག་
མར་བརྒྱུད་པའི་ཁྱད་པར་གཉིས་ལྡན་གྱི་སེམས་བསྐྱེད་ནི། བིརླ་པ་ནས་བཟུང་ཀྱེ་རྡོ་རྗེ་མན་ངག་
ལུགས་དང་འབྲེལ་བར་བྱུང་བའི་བརྒྱུད་པ་ནི་ལམ་འབྲས་རྩ་བའི་བརྒྱུད་པ་དང་མཐུན་ལ། ནཱ་
རོ་པ་ནས་བརྒྱུད་པའི་བདེ་མཆོག་གི་དབང་བཀའ་དང་འབྲེལ་བར་བྱུང་བའི་བརྒྱུད་པ་ནི། རྡོ་
རྗེ་འཆང་། ཕྱག་ན་རྡོ་རྗེ། བྲམ་ཟེ་ས་ར་ཧ། མདའ་འཛིན། འཕགས་པ་ཀླུ་སྒྲུབ། རི་
ཁྲོད་མགོན་པོ། ལུ་ཧི་པ། ཉ་ལྟོ། དྷ་རི་ཀ་པ། གཟུངས་ལྡན། དྲིལ་བུ་པ། རུས་
སྦལ་ཞབས། ཛཱ་ལེན་ར། དྲྭ་བ་འཛིན་ནམ་འབར་འཛིན། ནག་པོ་སྤྱོད་པ། གུ་ཧྱ་པ། རྣམ་
རྒྱལ་ཞབས། ཏི་ལོ་པའམ་ཏེ་ལོ་པ། ཏིལ་རྡུང་། ནཱ་རོ་པ། མི་མཆོག །ཕམ་མཐིང་པ་སྐུ་
མཆེད། ཀློག་སྐྱ་ཤེས་རབ་བརྩེགས། མལ་ལོ། ས་ཆེན་མན་འདྲའོ།། །།
རྒྱུ་དབང་གི་སྐབས་སུ་འཛིན་པའི་ཨཊྚའི་བཟླས་ལུང་རྒྱལ་ཚབ་དམ་པ་ཀུན་དགའ་དབང་
ཕྱུག་གི་ཡིག་སྟེང་ནས་ཐོབ་པའི་བརྒྱུད་པ་ནི། གོང་སྨོས་ཚོགས་སློབ་ཀྱི་བརྒྱུད་པ་གསུམ་པོ་སོ་
སོ་ལྟར་དང་། བརྒྱུད་པའི་ཁྱད་པར་གཞན་ཡང་། མུས་ཆེན་དཀོན་མཆོག་རྒྱལ་མཚན་ནས།
མུས་ཆེན་སངས་རྒྱས་རིན་ཆེན། ཡོངས་འཛིན་དཀོན་མཆོག་འཕེལ་བ། དཀོན་མཆོག་ལྷུན་གྲུབ།
དེ་དབོན་དཀོན་མཆོག་དཔལ་ལྡན། ཤར་ཆེན་ཀུན་དགའ་བཀྲ་ཤིས། ཤར་པ་ཤེས་རབ་འབྱུང་
གནས། མགོན་པོ་བསོད་ནམས་མཆོག་ལྡན་མན་འདྲའོ།། །
ཡང་རྫོང་ལུགས་ལྟར་ན། བླ་མ་དམ་པ་ཡན་སྔར་ལྟར་ལ། དེ་ནས་མཁས་གྲུབ་གཟུགས་
ཀྱི་དཔལ་བ། མཁས་བཙུན་བཟང་པོ་རྒྱལ་མཚན། མཚུངས་མེད་རྒྱལ་མཚན་རིན་ཆེན

མུས་སྲད་པ་རྡོ་རྗེ་རྒྱལ་མཚན། རྗེ་རཏྣ་ཤྲཱི། བྱམས་པ་ཆོས་དཔལ་འབྱོར། རྒྱ་སྟོན་བྱང་
ཆུབ་དབང་རྒྱལ། རྗེ་ཤཱཀྱ་ཀུན་དགའ། པཎ་ཆེན་བདེ་བའི་རྡོ་རྗེ། བླ་མ་ལྷ་དབང་ཕྲིན་ལས།
མཁས་བཙུན་ཚུལ་ཁྲིམས་བཀྲ་ཤིས། ཁྱབ་བདག་བཀའ་འགྱུར་བ་མན་འདྲའོ།། །། །
ཡུམ་བཀའ་རྗེ་བཙུན་རྡོ་རྗེ་བདག་མེད་མ་ལྷ་མོ་བཅོ་ལྔའི་དཀྱིལ་འཁོར་དུ་རྒྱུ་དུས་ཀྱི་
དབང་བསྐུར་བ་ཡོངས་སུ་རྫོགས་པར་ཐོབ་པའི་བརྒྱུད་པ་ནི། རྡོ་རྗེ་འཆང་། བདག་མེད་
མ། བིནྡྲ་པ། ནག་པོ་པ། ཌ་མ་རུ་པ། ཨ་ཝ་དྷུ་ཏཱི་པ། ག་ཡ་དྷ་ར། འབྲོག་
མི་ལོ་ཙཱ་བ་ཤཱཀྱ་ཡེ་ཤེས། སེ་མཁར་ཆུང་བ། ཞང་དགོན་པ་བ། ས་སྐྱ་པ་ཆེན་པོ། ནེ་ཙོ་
སྦལ་སྟོན། སློབ་དཔོན་གནམ་བྱེ་མ་ལུང་པ། བླ་མ་ཤེས་རབ་གྲགས་པ། གནམ་ཤེས་རབ་
འཕགས་པ། འཕགས་པ་ཆོས་ཀྱི་ཤེས་རབ་ཀྱང་བྱས་སྣང་། གནམ་མངོན་པར་བྱང་ཆུབ་བརྩོན་
འགྲུས། འགྲོ་བའི་མགོན་པོ་ཆོས་རྒྱལ་འཕགས་པ། པཎྜི་ཏ་ཤེས་རབ་རྡོ་རྗེ། དེ་གཉིས་
ཀ་ལས་ཞང་དཀོན་མཆོག་དཔལ། ཆོས་རྗེ་བྲག་ཕུག་པ། དེ་ལས་བླ་མ་དམ་པ་དང་། རི་
ཁྲོད་པ་གཉིས། གཉིས་ཀ་ལས་བླ་མ་དཔལ་ལྡན་ཚུལ་ཁྲིམས། དེ་ལས་ཤར་ཆེན་ཡེ་རྒྱལ།
གྲུབ་ཆེན་བུདྡྷ་ཤྲཱི་གཉིས། གཉིས་ཀ་ལས་ངོར་ཆེན་ཀུན་དགའ་བཟང་པོ། དེ་ནས་རིམ་པར་
མུས་ཆེན་དཀོན་མཆོག་རྒྱལ་མཚན། བདག་ཆེན་བློ་གྲོས་རྒྱལ་མཚན། རྡོ་རིང་ཀུན་སྤངས་
ཆེན་པོ། ཚར་ཆེན་བློ་གསལ་རྒྱ་མཚོ། མང་ཐོས་ཀླུ་སྒྲུབ་རྒྱ་མཚོ། པཎ་ཆེན་ངག་དབང་ཆོས་
གྲགས། འཇམ་མགོན་ཨ་མེས་ཞབས། འཇམ་དབྱངས་བསོད་ནམས་དབང་ཕྱུག །སྔགས་
འཆང་ཀུན་དགའ་བཀྲ་ཤིས། ཡབ་རྗེ་བསོད་ནམས་རིན་ཆེན། རྗེ་སེང་གེ་རྒྱལ་མཚན། ས་
ཆེན་ཀུན་དགའ་བློ་གྲོས། མཁན་ཆེན་ནམ་མཁའ་འཆི་མེད། བྱམས་པ་ཀུན་དགའ་བསྟན་འཛིན།
རིགས་ཀུན་ཁྱབ་བདག་རྡོ་རྗེ་འཆང་བྱམས་པ་ཀུན་དགའ་བསྟན་པའི་རྒྱལ་མཚན་དཔལ་བཟང་པོ།
དེས་བདག་བློ་གཏེར་དབང་པོ་ལའོ།། །།
ལམ་དབང་གི་སྐབས་སུ་མཛད་པའི་ཡིག་བརྒྱའི་བཟླས་ལུང་རྒྱལ་ཚབ་དམ་པ་ཀུན་དགའ་
དབང་ཕྱུག་གི་ཡིག་སྟེང་ནས་ཐོབ་པའི་བརྒྱུད་པ་ནི། ཐུན་མོང་མ་ཡིན་པ་ལྟར་ན་གོང་སྨོས་ཚོགས་
སློབ་ཀྱི་བརྒྱུད་པ་གསུམ་པོ་སོ་སོ་དང་མཐུན་ལ། ཐུན་མོང་གི་བརྒྱུད་པའི་ཁྱད་པར་གཞན་ཨབྷཱའི་
བཟླས་ལུང་སྐབས་ཀྱི་རྫོང་ལུགས་བརྒྱུད་པ་དང་གཅིག་གོ། །། །

གསང་དབང་གི་ལམ་གྱི་སྔོན་འགྲོ་རྗེ་བཙུན་རྡོ་རྗེ་བདག་མེད་མ་ལྷ་མོ་བཅོ་ལྔའི་སིནྡྷ་རའི་
དཀྱིལ་འཁོར་ལ་བརྟེན་པའི་བྱིན་རླབས་མཁན་ཆེན་ངག་ཆོས་དང་རྗེ་མཁྱེན་བརྩེའི་ཡིག་སྟེང་ནས་
བླ་མ་དམ་པའི་ཕྱག་བཞེས་ཀྱིས་བརྒྱན་ཏེ་ལེགས་པར་ཐོབ་པའི་བརྒྱུད་པ་ནི། འཕགས་པ་རིན་
པོ་ཆེ་ཡན་ལམ་འབྲས་རྩ་བའི་བརྒྱུད་པ་ལྟར་ལ། དེ་ནས་ཞང་དཀོན་མཆོག་དཔལ། དགའ་
ལྡན་པ་ཀུན་དགའ་བསོད་ནམས། གྲུབ་ཆེན་ཀུན་དགའ་བློ་གྲོས། བླ་མ་དམ་པ། དཔལ་
ལྡན་ཚུལ་ཁྲིམས། བུདྡྷ་ཤྲཱི། ངོར་ཆེན། མུས་ཆེན། དེ་ལས་བདག་ཆེན་དང༌། ཡང་
བླ་མ་དམ་པ་ནས། བླ་ཆེན་ཀུན་དགའ་རྒྱལ་མཚན། ཡབ་རྗེ་འཇམ་དབྱངས་ནམ་མཁའ་
རྒྱལ་མཚན། བདག་ཆེན། རྡོ་རིང་། ཚར་ཆེན། མཁྱེན་བརྩེ། བསླབ་གསུམ་
རྒྱལ་མཚན། དབང་རབ། བསོད་ནམས་མཆོག་ལྡན། མཆོག་གྲུབ། ངག་ལྷུན། རྨོར་
ཆེན། གནས་གསར། ཀུན་བློ། ཀུན་དགའ་མཁས་གྲུབ་དབང་པོ། བྱམས་པ་ཀུན་
དགའ་བསྟན་འཛིན། རྡོ་རྗེ་འཆང་བྱམས་པ་ཀུན་དགའ་བསྟན་པའི་རྒྱལ་མཚན་དཔལ་བཟང་
པོ། དེས་བདག་བློ་གཏེར་དབང་པོ་ལའོ།། །།་
དཔལ་ས་སྐྱའི་ལྕགས་རིའི་ཁོངས་ལས་མི་འདའ་བའི་བིདྨ་པའི་ཟབ་ཆོས་ལམ་ཟབ། བིར་
སྲུང་། ལམ་སྦས་བཤད། རྣམ་འཇོམས་བིར་ལུགས་དང་བཞི་ལ་ངོས་འཛིན་པར་སྣང་ངོ༌།།
༈ བཞིའི་ནང་ཚན་ལམ་ཟབ་མོ་བླ་མའི་རྣལ་འབྱོར་ཐུན་མོང་བའམ། ཕྱི་མའི་བྱིན་
རླབས་དམིགས་ཁྲིད་དང་འབྲེལ་བར་མཁན་ཆེན་ངག་ཆོས་ཀྱི་ཡིག་སྟེང་ནས་ཐོབ་པའི་བརྒྱུད་པ་
ནི། རྡོ་རྗེ་འཆང་། བདག་མེད་མ། བིརླ་པ། ས་ཆེན། བསོད་རྩེ། གྲགས་
རྒྱལ། ས་པཎ། ཚོགས་སྒོམ་པ། ཉན་ཆེན་པ། བྲག་ཕུག་པ། བླ་མ་དམ་པ།
དཔལ་ལྡན་ཚུལ་ཁྲིམས། བུདྡྷ་ཤྲཱི། ངོར་ཆེན། མུས་ཆེན། བདག་ཆེན་མན་སློབ་
བཤད་རྩ་བའི་བརྒྱུད་པ་དང་འདྲ་ཞིང་། ཡང་ཐར་པཎ་ཡིག་སྟེང་ནས་ཐོབ་པའི་བརྒྱུད་པ་ནི།
བྱམས་པ་ཀུན་དགའ་བསྟན་འཛིན་ནས། འཇམ་དབྱངས་མཁྱེན་བརྩེའི་དབང་པོ། དེས་
བདག་ལའོ།། །། །
དེ་ལས་འཕྲོས་པ་བླ་མ་རིན་འབྱུང་གི་བྱིན་རླབས་ངག་ཆོས་ཀྱི་ཡིག་སྟེང་ནས་ཐོབ་པའི་
བརྒྱུད་པ་ནི། རྡོ་རྗེ་འཆང་། བདག་མེད་མ། བིརླ་པ། ནག་པོ་པ། ཌ་མ་རུ་པ

ཨ་ཝ་དྷུ་ཏི། ག་ཡ་དྷ་ར། འབྲོག་མི་ལོ་ཙཱ་བ། མངའ་རིས་པ་གསལ་བའི་སྙིང་པོ། འཁོན་
སྒྱི་ཆུ་བ་དགྲ་ལྷ་འབར། ས་ཆེན། བསོད་རྩེ། གྲགས་རྒྱལ། དབང་ཕྱུག་འོད་ཟེར།
མཁན་པོ་རོང་པ། ལུང་ཕུ་པ་ནམ་མཁའ་བསོད་ནམས། བཀྲས་ལུང་པ་མཁས་གྲུབ་གཞོན་
ནུ་དོན་གྲུབ། ཞང་སྟོན་བྱང་ཆུབ་ཤེས་རབ། བླ་མ་དམ་པ། དཔལ་ལྡན་ཚུལ་ཁྲིམས།
གྲུབ་ཆེན་བུདྡྷ་ཤྲཱི། ངོར་ཆེན། མུས་ཆེན། བདག་ཆེན་མན་གསུང་ངག་སློབ་བཤད་དང་
འདྲའོ།། །། །
ལམ་ཟབ་ཐུན་མོང་མ་ཡིན་པའམ། ནང་མའི་བྱིན་རླབས་དམིགས་ཁྲིད་དང་འབྲེལ་བར་
པཎ་ཆེན་ངག་ཆོས་ཡིག་སྟེང་ནས་ཐོབ་པའི་བརྒྱུད་པ་ནི། ངོར་ཆེན་རྡོ་རྗེ་འཆང་ཡན་ལམ་ཟབ་
ཕྱི་མ་ལྟར་ལ། དེ་ནས་མུས་ཆེན། བདག་ཆེན། རྡོ་རིང་། ཚར་ཆེན། ཀླུ་སྒྲུབ།
ངག་ཆོས། ཨ་མེས་ཞབས། འཇམ་དཔལ་རྡོ་རྗེ་བསོད་ནམས་དབང་ཕྱུག །ཞྭ་ལུ་པ་རིན་
ཆེན་བསོད་ནམས་མཆོག་གྲུབ་མན་སློབ་བཤད་རྩ་བའི་བརྒྱུད་པ་ལྟར་རོ།། ། །
བིར་སྲུང་ཕྱི་མའི་བྱིན་རླབས་སྒོམ་ལུང་དང་འབྲེལ་བར་ངོར་ཆེན་རྡོ་རྗེ་འཆང་གི་ཡིག་ཆར།
ངག་ཆོས་ཀྱི་ཟུར་འདེབས་སྦྱར་བའི་སྟེང་ནས་ཐོབ་པའི་བརྒྱུད་པ་ནི། ལམ་ཟབ་ཕྱི་མའི་བརྒྱུད་
པ་དང་མཐུན་ལ།། །།
བིར་སྲུང་ཐུན་མིན་ནམ། ནང་མའི་བྱིན་རླབས་དབང་བཞིའི་ཚུལ་དུ་བསྐུར་བ་སྒོམ་ལུང་
དང་བཅས་པ་ཀུན་མཁྱེན་བསོད་སེང་གེ་ཡིག་ཆར། ངག་ཆོས་ཀྱི་ཟུར་འདེབས་སྦྱར་བའི་སྟེང་
ནས་ཐོབ་པའི་བརྒྱུད་པའང་། ལམ་ཟབ་ཕྱི་མའི་བརྒྱུད་པ་དང་འདྲ། དེ་དང་འབྲེལ་བར་
འདི་ལམ་འབྲས་ཀྱི་ཆ་ལག་དངོས་མིན་ཡང་། བིནྡྲ་པའི་མན་ངག་རྣམས་ཕྱོགས་གཅིག་ཏུ་བྱ་བའི་ཕྱིར་འདིར་
བཞག་པ་ཡིན་གསུངས། བྱད་ཟློག་གི་མན་ངག་བིར་སྲུང་གསར་མར་གྲགས་པ་ངོར་ཆེན་རྡོ་རྗེ་འཆང་
གིས་མཛད་པའི་ལུང་གི་བརྒྱུད་པ་ནི། ངོར་ཆེན་མན་པོད་དམར་མའི་བརྒྱུད་པ་དང་འདྲའོ། །
ལམ་སྦས་བཤད་ཀྱི་ཁྲིད་ཀྱི་སྔོན་དུ་འགྲོ་བའི་བྱིན་རླབས་མཁན་ཆེན་ངག་དབང་ཆོས་
གྲགས་ཀྱི་ཡིག་ཆའི་སྟེང་ནས་ཐོབ་པའི་བརྒྱུད་པ་ནི། རྡོ་རྗེ་འཆང་། བདག་མེད་མ། བིདྨ་
པ། ས་ཆེན། བསོད་རྩེ། གྲགས་རྒྱལ། ས་པཎ། ཚོགས་སྒོམ། ཉན་ཆེན་
པ། བྲག་ཕུག་པ། དེ་ལས་བླ་མ་དམ་པ་དང་། རི་ཁྲོད་པ་གཉིས། གཉིས་ཀ་ལས་

དཔལ་ལྡན་ཚུལ་ཁྲིམས། དེ་ནས་བུདྡྷ་ཤྲཱི། ངོར་ཆེན། མུས་ཆེན། བདག་ཆེན། རྡོ་
རིང་། ཚར་ཆེན། ཀླུ་སྒྲུབ། ངག་ཆོས། ངག་དབང་བསོད་ནམས་རྒྱལ་མཚན། མཁན་
ཆེན་རྒྱལ་བ་ལྷུན་གྲུབ། སྤྲོ་ལུང་པ་བསོད་ནམས་ཆོས་འཕེལ། རྒྱལ་རོང་སངས་རྒྱས་བསྟན་པ།
རྗེ་སངས་རྒྱས་དཔལ་བཟང་། མུས་པ་བསོད་ནམས་དཔལ་བཟང་། ས་སྐྱ་པ་ཀུན་དགའ་བློ་
གྲོས། བྱམས་པ་ནམ་མཁའ་འཆི་མེད། བྱམས་པ་ཀུན་དགའ་བསྟན་འཛིན། རིགས་
ཀུན་ཁྱབ་བདག་བྱམས་པ་ཀུན་དགའ་བསྟན་པའི་རྒྱལ་མཚན་དཔལ་བཟང་པོ། དེས་བདག་
བློ་གཏེར་དབང་པོ་ལའོ།། །།
ལམ་སྦས་བཤད་ཀྱི་ཁྲིད་དངོས་བདག་ཆེན་གྱི་ཡིག་སྟེང་ནས་ཐོབ་པའི་བརྒྱུད་པ་ནི།
ས་པཎ་ཡན་འདིའི་བྱིན་རླབས་ཀྱི་བརྒྱུད་པ་ལྟར་ལ། དེ་ནས་ཆོས་འཕགས། ཞང་དཀོན་
མཆོག་དཔལ། ནཱ་བཟའ་བྲག་ཕུག་པ། བླ་མ་དམ་པ། དཔལ་ལྡན་ཚུལ་ཁྲིམས། བུདྡྷ་
ཤྲཱི། ངོར་ཆེན། མཁས་གྲུབ་དཔལ་ལྡན་རྡོ་རྗེ། རྗེ་ཀུན་དགའ་མཆོག་གྲུབ། ཐམས་
ཅད་མཁྱེན་པ་ཀུན་དགའ་གྲོལ་མཆོག །བྲག་སྟོད་པ་ལྷ་དབང་གྲགས་པ། ཏཱ་ར་ནཱ་ཐ། རྗེ་
ཕྲིན་ལས་དབང་མོ། མཁན་རིན་ཆེན་རྒྱ་མཚོ། དགེ་སློང་སྙིང་པོ་མཐའ་ཡས། རྫ་སློང་
དཀར་བ་གྲུབ་དབང་ཀུན་བཟང་དབང་པོ། རིག་འཛིན་ཚེ་དབང་ནོར་བུ། ཕྱི་མ་གཉིས་ཀ་
ལས་སློང་དཀར་གྱི་བླ་མའི་དབོན་པོ་ངག་དབང་རྣམ་རྒྱལ། དེ་དབོན་ཀུན་བཟང་ཆོས་འབྱོར།
ཕུན་གླིང་རྡོ་རྗེ་སློབ་དཔོན་བློ་བཟང་མཐུ་སྟོབས། སྤྲུལ་སྐུ་ཉི་མ་ཆོས་འཕེལ། རིན་ཆེན་བློ་
གསལ་བསྟན་སྐྱོང་། རྗེ་བླ་མ་འཇམ་པའི་དབྱངས་དངོས་མཁྱེན་བརྩེའི་དབང་པོ། སྐྱབས་
གསུམ་གཅིག་འདུས་བྱམས་པ་ཀུན་དགའ་བསྟན་པའི་རྒྱལ་མཚན་དཔལ་བཟང་པོ། དེས་བདག་
བློ་གཏེར་དབང་པོ་ལའོ།། །། །
རྣམ་འཇོམས་བིར་འདི་ལམ་འབྲས་ཀྱི་ཆ་ལགས་དངོས་མིན་ཡང་། ཟབ་ཆོས་བཞིའི་ནང་ཚན་དུ་
བགྲངས་པས་བཀའ་མི་ཆད་པར་བྱ་བའི་ཕྱིར་དུ་འདིར་བཞག་པ་ཡིན་གསུང་། འདིའི་ཡིག་ཆ་ཁ་གསལ་
སྒྲུབ་བཏུས་ནང་ཡོད། ལུགས་ལྷ་བདུན་ཅུ་རྩ་ལྔའི་བྱིན་རླབས་དབང་བཞིའི་ཚུལ་དུ་བསྐུར་བའི་
སྒྲུབ་ཐབས་ནུབ་པ་རིག་འཛིན་གྲགས་ཀྱིས་མཛད་པ། དེའི་གསལ་བྱེད་ངག་ཆོས་པས་མཛད་
པ། བྱིན་རླབས་ཀུན་མཁྱེན་བསོད་ནམས་སེང་གེས་མཛད་པ་བཅས་ཀྱི་ཡིག་སྟེང་ནས་ལེགས་

པར་ཐོབ་པའི་བརྒྱུད་པ་ནི། རྡོ་རྗེ་རྣམ་པར་འཇོམས་པ། བིརླ་པ། ས་ཆེན། བསོད་
རྩེ། གྲགས་རྒྱལ། ས་པཎ། སྐྱོ་སྟོན་དྲི་མེད། ཞང་དཀོན་མཆོག་དཔལ། དགའ་
ལྡན་པ་ཀུན་བསོད། གན་པ་རིན་ཆེན་རྒྱལ་མཚན། བླ་མ་དམ་པ། དཔལ་ལྡན་ཚུལ་
ཁྲིམས། ཤར་ཆེན་ཡེ་རྒྱལ། ངོར་ཆེན་ཀུན་བཟང་། མུས་ཆེན་དཀོན་རྒྱལ། དེ་གཉིས་
ཀ་ལས་རིན་ཆེན་མཁྱེན་རབ་མཆོག་གྲུབ། དེ་ནས་ལོ་པ་སྤྱན་སྔ་ངག་དབང་ཆོས་གྲགས། ཀུན་
དགའ་ལེགས་གྲུབ། ཤེའུ་ལོ་ཙཱ་བ་ཀུན་དགའ་ཆོས་གྲགས། མཁྱེན་རབ་བསྟན་འཛིན་བཟང་
པོ། བྱམས་པ་ངག་དབང་ལྷུན་གྲུབ། ཀུན་དགའ་ལྷུན་གྲུབ། ཀུན་དགའ་ལེགས་འབྱུང་།
ཀུན་དགའ་བློ་གྲོས། ནམ་མཁའ་འཆི་མེད། ཀུན་དགའ་བསྟན་འཛིན། བཀའ་དྲིན་མཉམ་
མེད་བྱམས་པ་ཀུན་དགའ་བསྟན་པའི་རྒྱལ་མཚན་དཔལ་བཟང་པོ། དེས་བདག་བློ་གཏེར་དབང་
པོ་ལའོ།། །། །
བླ་མ་དོན་ཡོད་གྲུབ་པ་ལ་བརྟེན་པའི་བླ་མའི་རྣལ་འབྱོར་ཚར་གསུམ་ཁུག་འདི་པཎ་ཆེན་ག་
ཡ་དྷ་རས་རྗེ་འབྲོག་མི་ལ་ཆོས་འབྲེལ་གྱི་ཐོག་མར་བསྩལ་བ་སྟེ། ངོར་ཆེན་གྱིས་ལམ་འབྲས་ཀྱི་ཆ་ལག་ཏུ་
མཛད་དོ། །པའི་བྱིན་རླབས་ངག་ཆོས་པའི་ཡིག་སྟེང་ནས་ཐོབ་པའི་བརྒྱུད་པ་ནི། རྡོ་རྗེ་འཆང་།
བདག་མེད་མ། བིརླ་པ། ནག་པོ་པ། ཌ་མ་རུ་པ། ཨ་ཝ་དྷུ་ཏི། ག་ཡ་དྷ་ར། འབྲོག་མི་
ལོ་ཙཱ་བ། མངའ་རིས་པ་གསལ་བའི་སྙིང་པོ། འཁོན་དགྲ་ལྷ་འབར། ས་ཆེན། བསོད་
རྩེ། གྲགས་རྒྱལ། དབང་ཕྱུག་འོད་ཟེར། མཁན་པོ་རོང་པ། ལུང་ཕུ་བ་ནམ་མཁའ་
བསོད་བཟང་། བཀྲས་ལུང་པ་གཞོན་ནུ་དོན་གྲུབ། ཞང་སྟོན་བྱང་ཆུབ་ཤེས་རབ། བླ་མ་དམ་
པ། དཔལ་ལྡན་ཚུལ་ཁྲིམས། བུདྡྷ་ཤྲཱི། ངོར་ཆེན། མུས་ཆེན། བདག་ཆེན་མན་གསུང་ངག་
རྩ་བའི་བརྒྱུད་པ་དང་འདྲའོ།། །།
རྟེན་འབྲེལ་སྙིང་པོའི་སྲུང་བའི་བྱིན་རླབས་འདིའི་ཡིག་ཆ་སྒྲུབ་བཏུས་ན་ཡོད། ས་ཆེན་ཀུན་
བློའི་ཡིག་སྟེང་ནས་ཐོབ་པའི་བརྒྱུད་པ་ནི། རྗེ་བཙུན་ཡན་གསུང་ངག་རྩ་བའི་བརྒྱུད་པ་དང་མཐུན་
ལ། དེ་ནས་དཀར་ཤཱཀྱ་གྲགས། ལུང་པ་ཀུན་བཟང་དཔལ། དགའ་ལྡན་པ་ཀུན་བསོད།
བྲག་ཕུག་པ། བླ་མ་དམ་པ། བློ་གྲོས་བརྟན་པ། ཕྱི་མ་གཉིས་ཀ་ལས་དཔལ་ལྡན་ཚུལ་
ཁྲིམས། དེ་ནས་གྲུབ་ཆེན་བུདྡྷ་ཤྲཱི། ངོར་ཆེན། མུས་ཆེན། མཁྱེན་རབ་མཆོག་གྲུབ།

ཤཱཀྱ་དོན་གྲུབ། འཇམ་དབྱངས་ཀུན་དགའ་ལེགས་གྲུབ། ཤེའུ་ལོ་ཙཱ་བ་མན་གོང་རྣམ་འཇོམས་
བིར་ལུགས་ལྟར་རོ།། །། །
ཡང་རྗེ་མཁྱེན་བརྩེའི་ཡིག་སྟེང་ནས་ཐོབ་པ་ལྟར་ན། མཛད་པ་པོ་དེ་ཉིད་ཀྱིས་བདག་
བློ་གཏེར་དབང་པོ་ལའོ།། །།
གསུང་ངག་རིན་པོ་ཆེའི་བརྗོད་བྱའི་སྙིང་པོ་མཐའ་དག་བསྡུས་པ་བརྡ་དོན་གསལ་བའི་
བྱིན་རླབས་པཎ་ཆེན་ངག་ཆོས་ཀྱི་ཡིག་སྟེང་ནས་ཐོབ་པའི་བརྒྱུད་པ་ནི། རྡོ་རྗེ་འཆང་། བདག་
མེད་མ། བིརླ་པ། ས་ཆེན། བསོད་རྩེ། ་གྲགས་རྒྱལ། ས་པཎ། ཆོས་འཕགས།
ཞང་དཀོན་མཆོག་དཔལ། བྲག་ཕུག་པ། དེ་ལས་བླ་མ་དམ་པ་དང་། རི་ཁྲོད་པ་གཉིས།
གཉིས་ཀ་ལས་དཔལ་ལྡན་ཚུལ་ཁྲིམས། བུདྡྷ་ཤྲཱི། ངོར་ཆེན། མུས་ཆེན། དེ་གཉིས་
ཀ་ལས་རྒྱལ་ཚབ་དམ་པ། དེ་ལས་ཡོངས་འཛིན་དང་། མུས་ཆེན་སངས་རྒྱས་རིན་ཆེན་གཉིས།
གཉིས་ཀ་ལས་ས་ལོ་དང་། དཀོན་ལྷུན་གཉིས། གཉིས་ཀ་ལས་སྤྱན་སྔ་དཀོན་མཆོག་རྒྱ་
མཚོ། དེ་ནས་མུས་པ་སངས་རྒྱས་རྒྱལ་མཚན། འཇམ་མགོན་ཨ་མེས་ཞབས། འཇམ་དབྱངས་
བསོད་ནམས་དབང་ཕྱུག །ཞྭ་ལུ་པ་རིན་ཆེན་བསོད་ནམས་མཆོག་གྲུབ། བྱམས་པ་ངག་
དབང་ལྷུན་གྲུབ་མན་གོང་རྣམ་འཇོམས་བིར་ལུགས་ལྟར་རོ།། །།ཡང་ན། མུས་ཆེན། བདག་
ཆེན། རྡོ་རིང་། ཚར་ཆེན། ཀླུ་སྒྲུབ། ངག་ཆོས། ཨ་མེས་ཞབས་མན་འདྲའོ།། །།
བརྡ་དོན་གསལ་བའི་ཁྲིད་བདག་ཆེན་གྱི་ཡིག་སྟེང་ནས་ཐོབ་པའི་བརྒྱུད་པ་ནི། རྡོ་རྗེ་
འཆང་། བདག་མེད་མ། བིནྡྲ་པ། ས་ཆེན། གྲགས་རྒྱལ། ས་པཎ། ལུང་
ཕུ་བ། གཞོན་ནུ་དོན་གྲུབ། བྱང་ཤེར། བླ་མ་དམ་པ། དཔལ་ལྡན་ཚུལ་ཁྲིམས་མན་
ལམ་སྦས་བཤད་ཀྱི་ཁྲིད་བརྒྱུད་དང་འདྲའོ།། །།
དབང་བཞིའི་བརྡ་ཚིག་བརྒྱུད་དུ་སྩལ་བའི་བྱིན་རླབས་མཁན་ཆེན་ངག་ཆོས་ཀྱི་ཡིག་སྟེང་
ནས་ཐོབ་པའི་བརྒྱུད་པ་ནི། བླ་མ་དམ་པ་ཡན་གསུང་ངག་རྩ་བའི་བརྒྱུད་པ་ལྟར་ལ། དེ་ནས་
རི་ཁྲོད་པ། བླ་མ་དཔལ་ལྡན་ཚུལ་ཁྲིམས། བུདྡྷ་ཤྲཱི། ངོར་ཆེན། མུས་ཆེན། བདག་
ཆེན་མན་སློབ་བཤད་ཐུན་མོང་མ་ཡིན་པའི་བརྒྱུད་པ་ལྟར་རོ།། །། །
༈ གདམས་ངག་རྫོགས་པའི་ཚེ་སྒྲུབ་པ་ལུང་སྦྱིན་གྱི་བྱིན་རླབས་ངག་ཆོས་ཀྱི་ཡིག་སྟེང་

ནས་ཐོབ་པའི་བརྒྱུད་པ་ནི། གོང་སྨོས་ལྟར་སློབ་བཤད་བཀའ་བབས་གསུམ་ལས་བརྒྱུད་པ་དང་
པོ་གཉིས་དང་འདྲ་ལ། བརྒྱུད་པའི་ཁྱད་པར་གཞན་ཡང་། ངོར་ཆེན་ནས། རྒྱལ་ཚབ་
དམ་པ། ། ཡོངས་འཛིན། དཀོན་མཆོག་ལྷུན་གྲུབ། སྤྱན་སྔ་དཀོན་མཆོག་རྒྱ་མཚོ། མུས་
པ་སངས་རྒྱས་རྒྱལ་མཚན། སྔགས་འཆང་ཀུན་དགའ་བསོད་ནམས། དེ་སྲས་བསོད་ནམས་
དབང་ཕྱུག །རིན་ཆེན་བསོད་ནམས་མཆོག་གྲུབ། མཁྱེན་རབ་བྱམས་པ། རྨོར་ཆེན་མན་
འདྲའོ།། །།
དེ་དང་འབྲེལ་བར་གསང་བཅུའི་རྒྱས་གདབ་ངག་ཆོས་ཀྱི་ཡིག་སྟེང་ནས་ཐོབ་པའི་བརྒྱུད་
པ་ནི། ཞང་དཀོན་མཆོག་དཔལ་བ་ཡན་གསུང་ངག་རྩ་བའི་བརྒྱུད་པ་དང་མཐུན་ལ། དེ་ནས་
དགའ་ལྡན་པ་ཀུན་བསོད། བྲག་ཕུག་པ་བསོད་ནམས་དཔལ། བླ་མ་དམ་པ། རི་ཁྲོད་
པ་བློ་གྲོས་བརྟན་པ། དཔལ་ལྡན་ཚུལ་ཁྲིམས། བུདྡྷ་ཤྲཱི། ངོར་ཆེན། མུས་ཆེན་དཀོན་
རྒྱལ་མན་ཚོགས་སློབ་ཀྱི་བརྒྱུད་པ་སོ་སོ་ལྟར་རོ།། །།
༈ མཐར་གསུང་ངག་རིན་པོ་ཆེའི་བསྟན་པ་གཏད་པའི་ཚུལ་དུ་མགོན་རྐྱང་གི་རྗེས་
གནང་ཀུན་མཁྱེན་བསོད་ནམས་སེང་གེའི་ཡིག་སྟེང་ནས་ཐོབ་པའི་བརྒྱུད་པ་ནི། ངོར་ཆེན་
ཡན་ལམ་འབྲས་རྩ་བའི་བརྒྱུད་པ་དང་མཐུན་ལ། དེ་ནས་སློབ་བཤད་ལྟར་ན། མུས་ཆེན།
བདག་ཆེན། རྡོ་རིང་། ཚར་ཆེན། མཁྱེན་བརྩེ། བསླབ་གསུམ། དབང་རབ།
བསོད་ནམས་མཆོག་ལྡན། བསོད་ནམས་མཆོག་གྲུབ། མཁྱེན་རབ་བྱམས་པ། རྨོར་
ཆེན། གནས་གསར་བ། ས་ཆེན་ཀུན་བློ། ནམ་མཁའ་འཆི་མེད། ཀུན་དགའ་བསྟན་
འཛིན། རྡོ་རྗེ་འཆང་དངོས་བྱམས་པ་ཀུན་དགའ་བསྟན་པའི་རྒྱལ་མཚན་དཔལ་བཟང་པོ། དེས་
བདག་བློ་གཏེར་དབང་པོ་ལའོ།། །།
༈ གསུམ་པ་ཉམས་མྱོང་ཚད་མ་རྒྱུད་ལ་སྐྱེད་པར་བྱེད་པའི་ཁྲིད་ཀྱི་གཞུང་ཤིང་ཆེན་མོ་དེ་
རྣམས་ཀྱི་རྩ་བ་བསྟན་བཅོས་ཚད་མའི་སྐོར་ལ་ལུང་དང་། འགྲེལ་བཤད་གཉིས་ལས། དང་པོ་ནི།
ལམ་འབྲས་གླེགས་བམ་ཀུན་གྱི་གཙོ་བོ་ན་བཟའ་ལ་མཚན་དུ་ཆགས་པ་པོད་སེར་མ་ཞེས་གྲགས་
པའི་ཐོག་མར་རྗེ་བཙུན་རིན་པོ་ཆེས་བསྒྲིགས་པའི་དཀར་ཆག་ལྟར་གཞུང་རྩ་བ་རྡོ་རྗེའི་ཚིག་རྐང་།
ས་ཆེན་གྱིས་མཛད་པའི་རྣམ་འགྲེལ་གཉགས་མ། དེ་ལ་ཀུན་གཞི་རྒྱུ་རྒྱུད། གདན་སོགས་

སོགས་ལུས་དཀྱིལ། བུམ་དབང་གི་འདའ་ཁ་མའི་སྐབས་སུ་འཆི་ལྟས་འཁྲུལ་འཁོར་འཆི་སླུ་
དང་བཅས་པ། བུམ་དབང་གི་སྐབས་སུ་སྣང་བ་སྒྱུར་བའི་འདའ་ཁ་མ། གསང་དབང་གི་སྐབས་སུ་
ཐིག་ལེའི་རྣལ་འབྱོར། ཤེས་རབ་ཡེ་ཤེས་ཀྱི་སྐབས་སུ་ཕྱག་རྒྱའི་མཚན་ཉིད། དབང་བཞི་
པའི་འདའ་ཁ་མའི་སྐབས་སུ་བུམ་དབང་དང་ཐུན་མོང་དུ་ཡི་གེས་སྒོ་དགག་པ། བར་དོ་བཞིའི་
གདམས་ངག །ལམ་དུས་ཀྱི་དབང་རྒྱས་འབྲིང་བསྡུས་གསུམ་ལེན་ཚུལ། ཚད་མ་བཞི། གདམས་
ངག་དྲུག །རྟེན་འབྲེལ་ལྔ། གྲིབ་སེལ་ཟ་བྱེད་རྡོ་རྗེ་མཁའ་འགྲོའི་སྦྱིན་སྲེག་བསྡུས་པ། གྲིབ་མ་
ཁྲུས་དང་སཱཙྪས་སེལ་བ། ཐིག་ལེ་སྲུང་བ། ཡི་གེ་བརྒྱ་པ་འདོན་ཐབས། རླུང་སྦྱོར་བདུན་
གྱི་ལམ་ཁྲིད་པ། བྷ་གའི་ཡི་གེ་བཅུ་བཞི། གསང་དབང་གི་སྐབས་སུ་འཁོར་ལོ་བཞིའི་རྒྱ།
བཞི་པའི་སྐབས་སུ་དབང་ཕྱུག་གི་དོན་བརྒྱད། ས་བཅུ་གསུམ་པ་ཕྱེད་འོག་མའི་མངོན་རྟོགས་
ཏེ་གསལ་བྱེད་ཀྱི་ཡིག་ཆུང་ཉི་ཤུ་རྩ་གཉིས་དང་། ཐམས་ཅད་ཀྱི་དོན་བསྡུས་པ་ཨ་སེང་མ་དང་
ཆོས་སྣ་ཉེར་ལྔའོ། །ཀུན་གཞི་རྒྱུ་རྒྱུད་ལས་འཕྲོས་པ་འཁོར་འདས་དབྱེར་མེད་ཀྱི་ལྟ་བའི་རྩ་
འགྲེལ། གདན་སོགས་ལས་འཕྲོས་པ་དབང་བཞིའི་ཆོ་ག་མདོར་བསྡུས་པ་མན་ངག་གི་གནད།
མཆོག་དབང་གསུམ་གྲོལ་ལམ་ལ་བརྟེན་ནས་བསྐུར་ཚུལ། ལམ་སོགས་ལས་འཕྲོས་པ་ཕྱི་
བསྐྱེད་པའི་རིམ་པ་རྒྱས་འབྲིང་བསྡུས་གསུམ། དམ་ཚིག་ལས་འཕྲོས་པ་བདུད་རྩི་རིལ་བུའི་
སྒྲུབ་ཐབས། བདག་མེད་མའི་བྱིན་རླབས་འདི་པོད་དམར་དུ་ཡོད་ཅིང་གྲགས་པས་མཛད་པར་བཞེད།
ཀྱི་བརྒྱུད་པ་མ་ཉམས་པར་བསྐུར་བ་སྟེ་འཕྲོས་དྲུག །སྲུང་བ་སུམ་ཅུ་དང་མན་ངག་གི་གནད་
བདུན་ཅུ་ལས་འཕྲོས་པ་བསམ་གཏན་འདོར་བའི་འཕྲང་བདུན། བྱུང་རྒྱལ་དུ་མི་གཏོང་བའི་
གནད་བཞི། འབྱུང་བ་ལུས་འཁྲུགས་རླུང་དང་སྤྱོད་ལམ་གྱིས་བསལ་བ། རྣལ་འབྱོར་གྱི་
ཕྲིན་ལས་སུམ་ཅུ་རྩ་གཉིས་ཏེ་གེགས་སེལ་གྱི་ཡི་གེ་བཞི་དང་བཅས་པས་བཅུ། དབང་གི་ཆུ་
བོའི་ལག་ལེན་རྒྱས་པ། བསྲུང་བའི་དམ་ཚིག་རྩ་ལྟུང་འཁྲུལ་སྤོང་། རྗེ་བཙུན་ཡབ་ཀྱི་མངོན་
རྟོགས་རྒྱས་བསྡུས་ཡན་ལག་བཞི་དྲུག་གཉིས། འདི་སློབ་དཔོན་རིན་པོ་ཆེས་མཛད། ཡུམ་རྡོ་རྗེ་
བདག་མེད་མ་ལྷ་མོ་བཅོ་ལྔའི་སྒྲུབ་ཐབས། ཚོགས་ཀྱི་འཁོར་ལོའི་ཆོ་ག །སྦྱིན་སྲེག་གི་ཆོ་
ག་སྟེ་ལས་དང་པོ་པ་དང་ཐུན་མོང་དུ་དགོས་པའི་ཆོས་སྣ་བདུན་པོ་ལོགས་སུ་བཞུགས་པ་བཅས་རྩ་
བ་རྡོ་རྗེའི་ཚིག་རྐང་ལས་འཕྲོས་ཏེ་གསུངས་པའི་ཆོས་སྣ་བཅུ་བདུན། ལམ་འབྲིང་པོ་ཆོས་ལྔས་

བསྡུས་པ་དང་། ལམ་བསྡུས་ཏེ་སྒྲུབ་པའི་ལུང་སྦྱིན་པ་གཉིས་ལ་ཡིག་སྣ་རེ་རེ། ལམ་རྒྱས་
པའི་ཆ་ལག་གཞུང་ཇི་ལྟ་བ་བཞིན་དཀྲི་བའི་ཁྲིད་ཡིག་ཇོ་ལྕགས་མ། གནད་དྲུག་གིས་དཀྲི་བ།
གནད་བཅུ་གཅིག་གིས་དཀྲི་བ། དབང་པོ་རབ་འབྲིང་ཐ་གསུམ་གྱིས་དཀྲི་བ་སྟེ་ཁྲིད་ཀྱི་གཞུང་
ཤིང་ཆེན་མོ་བཞི། ལམ་འཇུག་ལྡོག །ཕྱག་རྒྱ་རིམ་གྱིས་འཇུག་ལྡོག །ཤེས་པས་ཕན་
འདོགས་པའི་མན་ངག་བདུན། ལམ་བསྲེ་བ་འགྲོས་བཞི་དང་བཅས་པ། ཕྱི་ནང་གི་མཛད་
པ་བཅུ་གཉིས་ཏེ་རྟོགས་པ་བསྐྱེད་པའི་ཆོས་ལྔ། རྟོགས་པ་གསལ་བའི་ཕྱིར་འཆི་ལྟས་བརྟག་པ་
རྒྱས་པའི་དཔེའུ་རིས། མ་ངེས་པའི་འཆི་ལྟས་ཀྱི་དཔེའུ་ཆུང་། དེ་གཉིས་དང་འདྲ་མིན་རྩ་བའི་
དཔེའུ་རིས་རྒྱས་འབྲིང་བསྡུས་གསུམ། གསུང་ངག་དཀྱུས་མ་དང་སྲས་དོན་མའི་བྷ་གའི་ཡི་གེ་
བཅུ་བཞིའི་དཔེའུ་ཆུང་སོ་སོར། ཡང་བྷ་གའི་དཔེའུ་ཆུང་ལུགས་གཅིག་ཉམས་སྐྱེ་ཚུལ་དང་བཅས་
པ། ཕྲིན་ལས་སོ་གཉིས་ཀྱི་དཔེའུ་རིས། གེགས་སེལ་གཞན་གྱི་དཔེའུ་རིས་གཉིས། རིགས་
དྲུག་གི་སྐྱེ་བ་བརྟག་པའི་དཔེའུ་ཆུང་བཅས་རྣམས་ལ་ཆོས་སྣ་གཅིག་ཏུ་བྱས་པ། གང་ཟག་དབང་
པོ་རབ་དང་འབྲིང་གཉིས་བླ་མས་གྲོལ་བས་ལམ་གཞན་ལ་ལྟོས་མི་དགོས་པའི་ཆ་རྐྱེན་ལམ་ཟབ་
མོ་བླ་མའི་རྣལ་འབྱོར། དེ་ཐམས་ཅད་རྒྱབ་རྟེན་ལུང་ཚད་མ་དང་སྦྱར་བའི་སྐབས་ལུང་ཚད་མ་
གསུང་ངག་རིན་པོ་ཆེ་འདི་ཉིད་དང་མདོར་བསྡུས་ཏེ་སྦྱར་བ། གསུང་ངག་རིན་པོ་ཆེ་ལུང་མཐའ་
དག་དང་མདོར་བསྡུས་ཏེ་སྦྱར་བ། གསུང་ངག་རིན་པོ་ཆེ་ལུང་འདི་ཉིད་དང་ཞིབ་ཏུ་སྦྱར་བ་སྟེ་
ལུང་སྦྱོར་གསུམ། བླ་མ་ཚད་མ་དང་སྦྱར་བའི་སྐབས་བླ་མ་བརྒྱུད་པ་རྒྱ་གར་བའི་ལོ་རྒྱུས་ཞེས་
པ་རྣལ་འབྱོར་དབང་ཕྱུག་གི་རྣམ་ཐར། བོད་རྣམས་ཀྱི་ལོ་རྒྱུས་ཞེས་པ་རྗེ་འབྲོག་མི་ནས་ས་ཆེན་
བར་གྱི་རྟོགས་བརྗོད་མདོར་བསྡུས་རྗེ་བཙུན་གྱིས་མཛད་པ་སྟེ། འདི་ཡན་གྱིས་ལམ་འབྲས་
གླེགས་བམ་ཆོས་ཚན་དྲུག་ཅུ་ཞེས་པ་དེ་ཚང་བ་ཡིན་ལ། ཆོས་སྣ་དྲུག་ཅུར་དངོས་སུ་མི་གཏོགས་
ཀྱང་གླེགས་བམ་འདིར་ངེས་པར་བཞུགས་དགོས་པ་བཀའ་ཡང་དག་པའི་ཚད་མ་ལུང་འདི་ཉིད་
དང་སྦྱར་བ་སློབ་དཔོན་བསོད་ནམས་རྩེ་མོས་མཛད་པའི་མཇུག་ཏུ། འདི་བདག་ཅག་སྤུན་གཉིས་
དང༌། བཀའ་ལུང་པ་དང་། རྨོག་སྟོན་དང་བཞིས་ཞུས་པ་ལགས་ཞེས་ཡོད་པ་སྟེ། ཆོས་
ཚན་དྲུག་ཅུ་རྩ་གཅིག་ལས། ལས་དང་པོ་པ་དང་ཐུན་མོང་དུ་དགོས་པའི་ཆོས་སྣ་བདུན་པོ་མ་
གཏོགས། ཆོས་ཚན་ལྷག་མ་ལྔ་བཅུ་རྩ་བཞི་མཆན་དང་བཅས་པའི་ལུང་ལེགས་པར་ཐོབ་པའི་

བརྒྱུད་པ་ནི། རྡོ་རྗེ་འཆང་། བདག་མེད་མ། བིརཱུ་པ། ནག་པོ་པ། ཌ་མ་རུ་པ།
ཨ་ཝ་དྷུ་ཏཱི་པ། ག་ཡ་དྷ་ར། འབྲོག་མི་ལོ་ཆེན། སེ་སྟོན་ཀུན་རིག །ཞང་སྟོན་ཆོས་
འབར། བླ་མ་ས་སྐྱ་པ་ཆེན་པོ། སློབ་དཔོན་རིན་པོ་ཆེ། རྗེ་བཙུན་རིན་པོ་ཆེ། ཆོས་རྗེ་
རིན་པོ་ཆེ། འཕགས་པ་རིན་པོ་ཆེ། ཞང་དཀོན་མཆོག་དཔལ། བྲག་ཕུག་པ་བསོད་
ནམས་དཔལ། བླ་མ་དམ་པ་བསོད་ནམས་རྒྱལ་མཚན། བླ་མ་དཔལ་ལྡན་ཚུལ་ཁྲིམས།
གྲུབ་ཆེན་བུདྡྷ་ཤྲཱི། ངོར་ཆེན་རྡོ་རྗེ་འཆང་ཀུན་དགའ་བཟང་པོ། མུས་ཆེན་འཁོར་ལོ་སྡོམ་པ་
དཀོན་མཆོག་རྒྱལ་མཚན། བདག་ཆེན་རྡོ་རྗེ་འཆང་བློ་གྲོས་རྒྱལ་མཚན། རྗེ་བཙུན་རྡོ་རིང་
པ་ཀུན་བཟང་ཆོས་ཀྱི་ཉི་མ་བློ་ལྡན་ཤེས་རབ། ཚར་ཆེན་རྡོ་རྗེ་འཆང་བློ་གསལ་རྒྱ་མཚོ། གནས་
གསར་པ་འཇམ་དབྱངས་མཁྱེན་བརྩེའི་དབང་ཕྱུག །སྡིངས་མ་བ་བསླབ་གསུམ་རྒྱལ་མཚན། །
ཁྱབ་བདག་དབང་ཕྱུག་རབ་བརྟན། བཀའ་འགྱུར་བ་མགོན་པོ་བསོད་ནམས་མཆོག་ལྡན།
ཞྭ་ལུ་པ་རིན་ཆེན་བསོད་ནམས་མཆོག་གྲུབ། བཅོ་བརྒྱད་པ་མཁྱེན་རབ་བྱམས་པ་ངག་དབང་
ལྷུན་གྲུབ། རྨོར་ཆེན་ངག་དབང་ཀུན་དགའ་ལྷུན་གྲུབ། གནས་གསར་བ་ཀུན་དགའ་ལེགས་
པའི་འབྱུང་གནས། དཔལ་ས་སྐྱ་པ་ཆེན་པོ་སྔགས་འཆང་བླ་མ་ཐམས་ཅད་མཁྱེན་པ་ངག་དབང་
ཀུན་དགའ་བློ་གྲོས། ཐར་རྩེ་མཁན་ཆེན་བྱམས་པ་ནམ་མཁའ་འཆི་མེད། བླ་མ་བསྟན་
འཛིན་ཕུན་ཚོགས་ལས། བྱམས་པ་ཀུན་དགའ་བསྟན་འཛིན་དང་། རྣལ་འབྱོར་འཇམ་
དཔལ་བཟང་པོ་གཉིས། གཉིས་ཀ་ལས་ངེས་པ་དོན་གྱི་རྡོ་རྗེ་འཆང་ཆེན་བྱམས་པ་ཀུན་དགའ་
བསྟན་པའི་རྒྱལ་མཚན་དཔལ་བཟང་པོ། དེས་བཀའ་དྲིན་མཚུངས་མེད་ཆོས་རྗེ་བླ་མ་ཀུན་
དགའ་འཇམ་དབྱངས། དེས་བདག་བློ་གཏེར་དབང་པོ་ལའོ། །ཡང་ན། ངོར་ཆེན་དང་།
མུས་ཆེན་གཉིས་ཀ་ལས། རྒྱལ་ཚབ་དམ་པ་དང་། ཀུན་མཁྱེན་བསོད་ནམས་སེང་གེ་གཉིས།
ཕྱི་མ་གསུམ་ག་ལས་ཡོངས་འཛིན་དཀོན་མཆོག་འཕེལ་བ། དེ་ལས་ས་ལོ་འཇམ་པའི་རྡོ་རྗེ།
དེ་གཉིས་ཀ་ལས་ངོར་ཆེན་དཀོན་མཆོག་ལྷུན་གྲུབ། དེ་ནས་སྔགས་འཆང་ཀུན་དགའ་རིན་
ཆེན། འཇམ་དབྱངས་བསོད་ནམས་དབང་པོ། འཇམ་མགོན་ཀུན་དགའ་བསོད་ནམས།
སྔགས་འཆང་ཀུན་དགའ་བཀྲ་ཤིས། ཡབ་རྗེ་བསོད་ནམས་རིན་ཆེན། ས་ཆེན་ཀུན་དགའ་
བློ་གྲོས་མན་འདྲ། ཡང་ན། རྗེ་དཀོན་ལྷུན་ནས། སངས་རྒྱས་སེང་གེ །ནམ་མཁའ་དཔལ་

བཟང་། ཁྲི་ཆེན་བསོད་ནམས་ལྷུན་གྲུབ། མཁྱེན་རབ་བསྟན་འཛིན་བཟང་པོ། བྱམས་
པ་ངག་དབང་ལྷུན་གྲུབ་མན་འདྲ། ཡང་ན། མུས་ཆེན་ནས། མཁྱེན་རབ་ཆོས་རྗེ། རྗེ་
ཤཱཀྱ་དོན་གྲུབ། རྗེ་ཀུན་དགའ་ལེགས་གྲུབ། བྱམས་པ་ཀུན་དགའ་ཆོས་གྲགས། ལྕེ་མཆོག་ལེགས་
རྡོ་རྗེ། ལྕེ་བསྟན་འཛིན་བཟང་པོ། ལྕེ་བཙུན་བྱམས་པ་ངག་དབང་ལྷུན་གྲུབ་མན་འདྲའོ།། །།
༈ དེ་དང་འབྲེལ་བར་པཎ་གྲུབ་ཆེན་པོ་བརྒྱད་ཀྱིས་མཛད་པའི་ལམ་སྐོར་ཕྱི་མ་
བརྒྱད་དང་། བིརྱ་པའི་སྐོར་བརྩིས་ན་དགུ་ཡོད་པས་ལམ་སྐོར་དགུ་ཞེས་ཡོངས་སུ་གྲགས་པ་
རྗེ་འབྲོག་མི་ལ་བཀའ་བབས་པ་ནས་བཟུང་འབྲེལ་ཆགས་སུ་བྱུང་ཞིང། རྗེ་བཙུན་གྲགས་པས་
གསལ་བྱེད་འགའ་ཞིག་མཛད་པ་རྣམས་ཀྱི་ཁྲིད་ལུང་ལས། དང་པོ་ནི། དཔལ་ཏོག་རྩེ་པས་
སམྦྷཊ་ལ་བརྟེན་ནས་བསམ་མི་ཁྱབ་པའི་གདམས་པ་མཛད་པའི་རྒྱ་གཞུང་པཎ་ཆེན་ག་ཡ་དྷ་ར་
དང་། ལོ་ཆེན་འབྲོག་མིའི་འགྱུར། ལོ་རྒྱུས་མགོར། བླ་མ་དམ་པའི་ཞབས་ལ་ཕྱག་
འཚལ་ལོ། །ཡང་དག་པར་རྫོགས་པའི་སངས་རྒྱས་རྡོ་རྗེ་འཆང་ཆེན་པོས་ཡེ་ཤེས་ཀྱི་མཁའ་
འགྲོ་མ་ལ་བརྟེན་ནས་ཞེས་སོགས་ཡོད་པ་དང་། བསྡུས་དོན་ཨཱརྱ་དེ་ཝས་གསོལ་བ་བཏབ་
ངོར་གྲགས་པས་མཛད་པ་བསམ་མི་ཁྱབ་པའི་གསལ་བྱེད། མགོར། བླ་མ་དམ་པའི་ཞབས་ལ་
གུས་པས་ཕྱག་འཚལ་ལོ། །རྟ་མཆོག་ལ་སོགས་བརྒྱུད་པ་དགུ་ཡི་མཐར། །ཞེས་དང་། མཇུག་
ཏུ། རྣམ་པར་མི་རྟོག་པའི་ས་དང་པོའོ། །ས་མབྷ། ཞེས་ཡོད་པ་དང་། བོད་གཞུང་
མགོར། བླ་མ་དམ་པའི་ཞབས་ལ་གུས་པས་ཕྱག་འཚལ་ལོ། །ཞེས་དང་། ལོག་ནོན་
རྣམ་པ་ལྔའི་མན་ངག་ས་མཱལཱུ་མི་ཤྲཱིའི་མཐའ་ཅན་མཆན་དང་བཅས་པའི་བརྒྱུད་པ་ནི། རྡོ་རྗེ་འཆང་།
རྟ་མཆོག་ཞབས། བཱི་ན་སཱ་ད། རྒྱལ་པོ་ཨིནྡྲ་བྷུ་ཏི། ལཀི་ཀ་ར། ལི་ལ་བཛྲ། གུནྡྷ་
རི་པ། པདྨ་བཛྲ། དྷརྨ་པ། བྷ་དྲ་པཱ་ད། གྲུབ་ཆེན་ཏོག་རྩེ་པ། བྷུ་ཥ་ཎ་པ། དྷ་
མ་པ། ཀརྞ་པ། བི་ར་བཛྲ། བླ་ཆེན་འབྲོག་མི་ལོ་ཙཱ་བ། སེ་སྟོན་ཀུན་རིག །ཞང་
དགོན་པ་བ། དཔལ་བརྩེ་བ་ཆེན་པོ། སློབ་དཔོན་རིན་པོ་ཆེ། རྗེ་བཙུན་རིན་པོ་ཆེ།
འཇམ་མགོན་ས་སྐྱ་པཎྜི་ཏ། འགྲོ་མགོན་ཆོས་རྒྱལ་འཕགས་པ། ཞང་དཀོན་མཆོག་དཔལ།
ན་བཟའ་བྲག་ཕུག་པ། ཆོས་རྗེ་བླ་མ་དམ་པ། བླ་མ་དཔལ་ལྡན་ཚུལ་ཁྲིམས། གྲུབ་ཆེན་
བུདྡྷ་ཤྲཱི། ངོར་ཆེན་ཀུན་དགའ་བཟང་པོ། མུས་ཆེན་སེམས་དཔའ་ཆེན་པོ། ཞྭ་ལུ་པ་

ཆོས་རྗེ་སངས་རྒྱས་དཔལ་བཟང་། མུས་ཆེན་ནམ་མཁའ་དཔལ་བཟང་། ངོར་ཆེན་དཀོན་
མཆོག་ལྷུན་གྲུབ། མཚུངས་མེད་དཀོན་མཆོག་དཔལ་ལྡན། བྱམས་པ་ཀུན་དགའ་བཀྲ་ཤིས།
མཁས་གྲུབ་དཔལ་ལྡན་དོན་གྲུབ། རྗེ་དཔལ་མཆོག་རྒྱལ་མཚན། མཁས་གྲུབ་སངས་རྒྱས་
ཕུན་ཚོགས། གོང་མ་ཀུན་དགའ་བཀྲ་ཤིས། ཡབ་རྗེ་བསོད་ནམས་རིན་ཆེན། ངག་དབང་
ཀུན་དགའ་བློ་གྲོས། རྗེ་བཙུན་མ་འཆི་མེད་བསྟན་པའི་ཉི་མ། ཡོངས་འཛིན་པ་ཀུན་དགའ་
བཀྲ་ཤིས། པདྨ་བདུད་འདུལ་དབང་ཕྱུག །འཇམ་མགོན་ཀུན་དགའ་རྒྱལ་མཚན། ཞྭ་ལུ་བློ་
གསལ་བསྟན་སྐྱོང་། ཐར་རྩེ་མཁན་ཆེན་བྱམས་པ་ཀུན་དགའ་བསྟན་པའི་རྒྱལ་མཚན། བཀའ་
དྲིན་མཉམ་མེད་མངའ་རི་ཆོས་རྗེ་ཀུན་དགའ་འཇམ་དབྱངས། དེས་བདག་བློ་གཏེར་དབང་པོ་
ལ་དགེས་པས་སྩལ་བའོ། །ཡང་ན། དཀོན་མཆོག་ལྷུན་གྲུབ་ནས། སངས་རྒྱས་སེང་གེ །ཐར་
པཎ་ནམ་མཁའ་དཔལ་བཟང་། བརྩེ་ཆེན་ཀུན་དགའ་བསོད་ནམས། མཁྱེན་རབ་བསྟན་འཛིན་
བཟང་པོ། བྱམས་པ་ངག་དབང་ལྷུན་གྲུབ། ངག་དབང་ཀུན་དགའ་ལྷུན་གྲུབ། གནས་གསར་
བ་ཀུན་ལེགས། ས་སྐྱ་པ་ཀུན་བློ་མན་གོང་ལྟར། ཡང་ན། ངོར་ཆེན་ནས། གྲུབ་ཆེན་
དཀོན་མཆོག་བློ་གྲོས། མཁས་བཙུན་དཔལ་ལྡན་རྒྱལ་པོ། མཁས་པ་བཟང་པོ་དཔལ།
གྲུབ་ཆེན་ནམ་མཁའ་དབང་ཕྱུག །ཤེའུ་ལོ་ཙཱ་བ། མཁྱེན་རབ་བསྟན་འཛིན་བཟང་པོ་མན་
འདྲའོ།། །།
གོང་དཀར་ལུགས་ཀྱི་བརྒྱུད་པ་ནི། ས་པཎ་ནས། ཚོགས་སྒོམ་པ། ཉན་ཆེན་
པ། བྲག་ཕུག་པ། བླ་མ་དམ་པ། དེ་ལས་ས་བཟང་མ་ཏི་པཎ་ཆེན་དང༌། ས་སྐྱ་བུ་
སྟོན་གཉིས། གཉིས་ཀ་ལས་ཐེག་ཆེན་ཆོས་རྒྱལ། དེ་ནས་བྲག་ཐོག་པ་བསོད་ནམས་བཟང་པོ།
རྡོ་རྗེ་གདན་པ། བསོད་ནམས་རྒྱལ་མཚན། རྒྱ་མཚོའང་འདུག །
ཚེ་དབང་བཀྲ་ཤིས། ཚེ་དབང་ཡེ་དབང་པོ། གསེར་གླིང་པ་ཤཱཀྱ་བསམ་འགྲུབ། ཡོངས་འཛིན་
ཚུལ་ཁྲིམས་བཀྲ་ཤིས། མགོན་པོ་བསོད་ནམས་མཆོག་ལྡན། དེ་གཉིས་ཀ་ལས་ཞྭ་ལུ་
མཁན་ཆེན་རིན་ཆེན་བསོད་ནམས་མཆོག་གྲུབ། བྱམས་པ་ངག་དབང་ལྷུན་གྲུབ་མན་འདྲ།
ཡང་ན། ཐར་པཎ་ནས། ཁྲི་ཆེན་བསོད་ནམས་ལྷུན་གྲུབ། ནམ་མཁའ་སངས་རྒྱས། དེ་
གཉིས་ཀ་ལས་དཔལ་མཆོག་མན་འདྲའོ།། །།གཉིས་པ་ནི། པཎྜི་ཏ་ངག་དབང་གྲགས་པས་

གསང་འདུས་དང་བརྟག་གཉིས་ཀྱི་དགོངས་པ། རྗེ་བཙུན་སྒྲོལ་མའི་གསུང་ལ་བརྟེན་ནས་ཡན་
ལག་བདུན་པ་དང་བཞི་པ་སྣང་བར་བྱེད་པ་ཕྱག་རྒྱ་ཆེན་པོ་ཡི་གེ་མེད་པའི་གདམས་ངག་མཛད་
པའི་རྒྱ་གཞུང་མགོར། བླ་མ་དམ་པའི་ཞབས་ལ་གུས་པས་ཕྱག་འཚལ་ལོ། །ཞེས་ཡོད་པ་
དང་། བོད་གཞུང་བློ་གྲོས་བརྟན་པའི་ངོར་རྗེ་བཙུན་གྲགས་པས་གསལ་བྱེད་མཛད་པ་བཅས་
ཀྱི་བརྒྱུད་པ་ནི། རྡོ་རྗེ་འཆང་། རྗེ་བཙུན་སྒྲོལ་མ། པཎ་གྲུབ་ངག་དབང་གྲགས་པ།
དེ་ཝ་ཨ་ཀ་ར་ཙནྡྲ། དེ་གཉིས་ཀ་ལས་ཇོ་བོ་ཨ་མོ་གྷ་བཛྲ། དེ་ནས་འབྲོག་མི་ལོ་ཆེན་མན་སྔ་
མ་ལྟར་རོ།། །།
གསུམ་པ་ནི། དཔལ་མགོན་འཕགས་པ་ཀླུ་སྒྲུབ་ཀྱིས་གསང་བ་འདུས་པ་ལ་བརྟེན་ནས་
མཆོད་རྟེན་དྲུང་ཐོབ་བམ། སེམས་ཐག་གཅོད་པའི་གདམས་ངག་མཛད་པ་དང་། རྗེ་བཙུན་
གྲགས་པས་གསལ་བྱེད་མཛད་པ་བཅས་ཀྱི་བརྒྱུད་པ་ནི། རྡོ་རྗེ་འཆང་། ཕྱག་ན་རྡོ་རྗེ།
བྲམ་ཟེ་ས་ར་ཧ། འཕགས་པ་ཀླུ་སྒྲུབ། ཨཱརྱ་དེ་ཝ། དགེ་སློང་ནག་པོའི་ཞབས། སློབ་
དཔོན་ཙནྟྲ་ཀིརྟི། བྲམ་ཟེ་དཔལ་འཛིན། དཔའ་བོ་རྡོ་རྗེ། འབྲོག་ལོ་མན་གོང་བཞིན་
ནོ།། །།བཞི་པ་ནི། སློབ་དཔོན་ནག་པོ་སྤྱོད་པས་དཔལ་སམྦུ་ཊ་དང་འཁོར་ལོ་བདེ་མཆོག་
གི་རྒྱུད་ལ་བརྟེན་ནས་ནག་པོ་ཆོས་དྲུག་མཛད་པའི་ནང་ནས་ཨོ་ལ་པ་ཏིའི་མངོན་པར་རྟོགས་པ་
ལམ་གྱི་ཉམས་ལེན་རྗེ་བཙུན་གྲགས་པས་གསལ་བྱེད་མཛད་པའི་གཏུམ་མོ་ལམ་རྫོགས་ཀྱི་བརྒྱུད་
པ་ནི། རྡོ་རྗེ་འཆང་། རྡོ་རྗེ་རྣལ་འབྱོར་མ། གྲུབ་ཆེན་དྲིལ་བུ་པ། ཀུརྨ་པཱ་ད། ཛཱ་
ལེནྡཱ་ར། ཀརྞ་པ། བྲམ་ཟེ་དཔལ་འཛིན། ག་ཡ་དྷ་ར། འབྲོག་ལོ་མན་གོང་དང་
འདྲའོ།། །།
ལྔ་པ་ནི། ནག་པོ་ཨུ་ཙི་ཊ་འཆི་བ་མེད་པས་མཛད་པའི་དཔྱིད་ཀྱི་ཐིག་ལེའི་རྩ་བའི་སྡོམ་
ཉམས་སུ་ལེན་ཚུལ་ཡོན་པོ་བསྲང་བའི་གདམས་ངག་རྗེ་བཙུན་གྲགས་པས་གསལ་བྱེད་མཛད་
པའི་བརྒྱུད་པ་ནི། རྡོ་རྗེ་འཆང་། ལྷ་དབང་ཕྱུག་ཆེན་པོ། ནག་པོ་ཨུ་ཙི་ཊ། ནག་པོ་
སྤྱོད་པ། སློབ་དཔོན་དཔལ་འཛིན། པཎ་ཆེན་ག་ཡ་དྷ་ར། ལོ་ཆེན་འབྲོག་མི་མན་སྔར་
ལྟར་རོ།། །།
དྲུག་པ་ནི། རྒྱལ་ཆེན་ཨིནྡྲ་བྷཱུ་ཏིས་བླ་མེད་ཀྱི་རྒྱུད་ལ་བརྟེན་ནས་དབང་ཡོན་ཏན་གྱི

རིམ་པ་མཛད་པ། དེའི་ཉམས་ལེན་ཕྱག་རྒྱ་ལམ་རྫོགས་ཀྱི་མགོར། ལྷས་བྱིན་གྱིས་ནི་རྟ་
བྱས་ལ། །ཞེས་དང་། ལོ་རྒྱུས་བཅས་བསྟན་ཟིན་ཏོའི་མཐའ་ཅན་གྱི་བརྒྱུད་པ་ནི། རྡོ་རྗེ་
འཆང་། ཨིནྡྲ་བྷཱུ་ཏི་ཆེ་བ། བྲཧྨ་པཱ་ད། བྲམ་ཟེ་མོ་གྲུབ་པའི་རྡོ་རྗེ། ཨིནྡྲ་བྷཱུ་ཏི་བར་
པ། སློབ་དཔོན་ཨུ་པ་ལའི་ཞབས། བི་ཨུཏྟ་པཱ་ད། རྒྱལ་པོ་ཛྷཱ་ན་བྷཱུ་ཏི། བྷོ་ལོ་བྷྱཱ་མི།
སློབ་དཔོན་པདྨ་བཛྲ། ཌོམྦི་ཧེ་རུ་ཀ །ཨནངྒ་ཨནྟབྷ། ལྷ་མོ་བུང་བའི་པདྨ། ལྕམ་
ལཀྵི། ཨིནྡྲ་བྷཱུ་ཏི་ཆུང་བ། བྲམ་ཟེ་རན་བཛྲ། ཤེས་རབ་གསང་བའམ་ཨཱ་ཙཱརྱ་དམར་
སེང་དུ་གྲགས་པ། འབྲོག་ལོ་མན་གོང་ལྟར་རོ། །ཉེ་བརྒྱུད་ནི། རྡོ་རྗེ་འཆང་། ཨིནྡྲ་
བྷ་ཏི་ཆེ་བ། ལྕམ་ལེགས་སྨིན། པཎ་ཆེན་ཤེས་རབ་གསང་བ་མན་སྔར་ལྟར་རོ།། །།
བདུན་པ་ནི། སློབ་དཔོན་པདྨ་བཛྲའམ་མཚོ་སྐྱེས་རྡོ་རྗེས་རྡོ་རྗེ་གུར་ལ་བརྟེན་ནས་ཀྱེ་
རྡོ་རྗེའི་སྒྲུབ་ཐབས་མཚོ་སྐྱེས་མཛད་པའི་རྫོགས་རིམ་མར་མེའི་རྩེ་མོ་ལྟ་བུའི་མན་ངག་པཎ་ཆེན་ག་
ཡ་དྷ་ར་དང་ལོ་ཆེན་འབྲོག་མིའི་འགྱུར། དེའི་དོན་ཉམས་སུ་ལེན་ཚུལ་བསྐྱེད་རིམ་ཟབ་པའི་ཚུལ་
དགུའི་ལམ་གྱི་གསལ་བྱེད་སྤར་སྟོན་དར་མ་འབྱུང་གནས་ཀྱི་ངོར་རྗེ་བཙུན་རིན་པོ་ཆེས་མཛད་པ་
བཅས་ཀྱི་བརྒྱུད་པ་ནི། རྡོ་རྗེ་འཆང་། གྲུབ་ཆེན་བི་ལཱ་སྱ་བཛྲ། ཨ་ནདྨ་བཛྲ། པདྨ་
བཛྲ། ཨིནྡྲ་བྷཱུ་ཏི། ལྕམ་ལཀྵི་ཀ་ར། ནག་པོ་སྤྱོད་པ། བྲམ་ཟེ་དཔལ་འཛིན། ག་ཡ་
དྷ་ར། འབྲོག་ལོ་མན་གོང་ལྟར་རོ།། །། །
བརྒྱད་པ་ནི། སློབ་དཔོན་ཌོམྦི་ཧེ་རུ་ཀས་ཀྱེ་རྡོར་རྩ་རྒྱུད་བརྟག་གཉིས་ལ་བརྟེན་ནས་
ལྷན་ཅིག་སྐྱེས་གྲུབ་མཛད། དེའི་དོན་ཉམས་སུ་ལེན་ཚུལ་ལྷན་ཅིག་སྐྱེས་པ་གསུམ་གྱི་མགོར།
ཌོམྦི་ཧེ་རུ་ཀ་ནས། ཞེས་དང་། ཞག་གསུམ་ནས་དེ་ཉིད་ཀྱི་བར་ནས་གང་ཙམ་བསྒོམ། གཞན་
ལའང་ཤེས་པར་བྱའོའི་མཐའ་ཅན་དང་། ཡང་མགོར། སྦྱོར་བའི་ཡུམ་བཞི། ཞེས་དང་།
གཞན་ལུས་ཤེས་རབ་དང་ལྡན་པ་གཉིས་ཀ་འགྲེའོའི་མཐའ་ཅན་རྗེ་བཙུན་གྱི་མཛད་པ་བཅས་ཀྱི་
བརྒྱུད་པ་ནི། རྡོ་རྗེ་འཆང་། ཡེ་ཤེས་ཀྱི་མཁའ་འགྲོ་མ། ཌོམྦི་ཧེ་རུ་ཀ །ཨ་ལ་ལ་
བཛྲ། སློབ་དཔོན་ནགས་ཁྲོད་པ། གྲུབ་ཆེན་གནྡྷ་རི་པ། སིནྡ་པ། སློབ་དཔོན་དུརྒ་
ཙནྡྲ། པྲཛྙཱ་ཨིནྡྲ་རུ་ཙི འབྲོག་ལོ་མན་གོང་ལྟར་རོ།། །། །
༈ རྡོ་རྗེའི་ཚིག་རྐང་གི་རྣམ་འགྲེལ་རྒྱས་པ་པོད་གཞུང་སྲས་དོན་མར་གྲགས་པའི་བརྒྱུད་པ་

ནི། བླ་མ་ས་སྐྱ་པ་ཆེན་པོ། སློབ་དཔོན་བསོད་ནམས་རྩེ་མོ། རྗེ་བཙུན་གྲགས་པ་རྒྱལ་
མཚན། ཆོས་རྗེ་ས་སྐྱ་པཎྜི་ཏ། མཁན་ཆེན་བྱང་ཆུབ་དཔལ། བདེ་བ་དཔལ། བཀའ་
བཞི་པ་གྲགས་པ་གཞོན་ནུ། རིན་ཆེན་བསོད་ནམས་གྲགས་པ། མཁན་ཆེན་གཞོན་ནུ་མགོན།
མཁན་ཆེན་ཤེས་རབ་རྡོ་རྗེ། མཁན་ཆེན་རྒྱལ་བ་བཟང་པོ། མཁན་ཆེན་བྱང་ཆུབ་སེང་གེ །ཤར་
ཆེན་ཡེ་རྒྱལ། ངོར་ཆེན་ཀུན་བཟང་། རྒྱལ་ཚབ་ཀུན་དབང་། ཡོངས་འཛིན་དཀོན་འཕེལ།
ས་ལོ་མཇམ་རྡོར། རྗེ་ཤེས་རབ་རྒྱལ་མཚན། ཐར་རྩེ་པཎ་ཆེན། ཨ་མེས་ཞབས། ངག་
ཆོས། བྱམས་པ་ངག་དབང་རྣམ་རྒྱལ། བཀྲ་ཤིས་ལྷུན་གྲུབ། འཕགས་པ་ཆོས་ཀྱི་རྒྱལ་
མཚན། བསོད་ནམས་དབང་ཕྱུག །རྒྱལ་རི་ཆོས་ཀྱི་ཉི་མ། །སྔགས་བླ་བཀྲ་ཤིས་ཆོས་
བཟང་། སྤྲུལ་སྐུ་ངག་དབང་བསོད་ནམས། བླ་མ་དགེ་འདུན་རྒྱ་མཚོ། ཁམས་སྟོན་ངག་
དབང་བཟང་པོ། ངག་དབང་ལེགས་གྲུབ། ཐམས་ཅད་མཁྱེན་པ་བྱམས་པ་ཀུན་དགའ་བསྟན་
པའི་རྒྱལ་མཚན་དཔལ་བཟང་པོ། དེས་བདག་བློ་གཏེར་དབང་པོ་ལའོ།། །
ཐམས་ཅད་མཁྱེན་པ་དཀོན་མཆོག་ལྷུན་གྲུབ་ཀྱིས་མཛད་པའི་རྡོ་རྗེའི་ཚིག་རྐང་གི་བསྡུས་དོན་ས་
བཅད་ཀྱི་བརྒྱུད་པ་ནི། འོག་ཏུ་འབྱུང་བའི་དེ་ཉིད་ཀྱི་ཀྱེ་རྡོར་སྐོར་ལྟར་རོ།། །།
རྡོ་རྗེའི་ཚིག་རྐང་ས་གཞུང་སྦྲགས་མ་ནི་གོང་མའི་གསུང་ལྟར་བདག་གིས་བསྡེབས་པའོ།།
༈ གསུང་ངག་རིན་པོ་ཆེའི་གཞུང་བཤད་སྐོར་ལ་ན་བཟའི་མཚན་གྱིས་པུསྟི་དམར་ཆུང་
ངམ། པོད་དམར་དུ་གྲགས་པ་རྒྱལ་ཚབ་དམ་པ་ཀུན་དགའ་དབང་ཕྱུག་གིས་བསྒྲིགས་པའི་དཀར་
ཆག་ལྟར་རིང་བརྒྱུད་དང་། ཉེ་བརྒྱུད། ཞར་བྱུང་ཁ་སྐོང་དང་བཅས་པ་ལས། དང་པོ་རིང་
བརྒྱུད་ལ། རྗེ་བཙུན་གྲགས་པས་མཛད་པའི་བརྒྱུད་འདེབས་བླ་མ་རྡོར་འཛིན་མ། དེའི་ཞལ་
སྐོང་ཤར་ཆེན་གྱིས་མཛད་པ། ཡང་སྐོང་ངོར་ཆེན་གྱིས་མཛད་པ། ས་བིར་མཇལ་བའི་ལོ་
རྒྱུས་སྒ་ཐེང་ལ་བསྐུར་བ། གཞུང་ཇི་ལྟ་བར་དཀྲི་བའི་ཁྲིད་ཡིག་ཚིགས་བཅད་མ་པྲ་སྟོན་ཞུས་
ལན་གྲགས་པའི་གསུང་། སངས་རྒྱས་སྤྱན་གྱི་སྒོམ་བཟླས་རྗེ་བཙུན་ས་སྐྱ་པའི་གསུང་། དེས་
མཛད་པའི་ཨgའི་བཟླས་ལུང་ཨབྷཱའི་བཟླས་ལུང་བླ་མའི་ཕྱག་ལེན་བཞིན་རྒྱལ་ཚབ་དམ་པས་བྲིས་ཟེར་
བའང་ཡོད། ཨཊྚིའི་གཞི་བཤད་ས་པཎ་གསུང་། བདུད་རྩི་རིལ་བུའི་སྒྲུབ་ཐབས་བདུད་རྩི་
འབྱུང་བ་ཆོས་འཕགས་གསུང་། དབང་གི་རབ་དབྱེ་ཞང་བཙུན་གྱིས་བྲིས་པ། རྗེ་བཙུན་

གྱིས་དགའ་སྟོན་རྡོ་རྗེ་གྲགས་ལ་གདམས་པ། ཕྱི་ནང་གསང་བའི་མཎྜལ་ས་པཎ་གསུང་། དེའི་
ཕྱི་མ་གཉིས་ཀྱི་ཚིགས་བཅད་ཤར་ཆེན་གསུང་། ལུས་སྦྱོང་ཉི་ཤུ་པའི་གསལ་བྱེད་ལམ་འབྲས་
པ་ནོར་བཟང་གསུང་། ལུས་གནད་ཀྱི་གདམས་ངག་དམར་གྱི་ཟིན་བྲིས། བདག་མེད་མའི་
བྱིན་རླབས་ཀྱི་ལག་ལེན་ཐོ་ཡིག་གྲགས་པའི་གསུང་། མགོར་བཤང་སྒོར་ཡཾ་ལས་རླུང་གི་དཀྱིལ་
འཁོར་ཞེས་པ་ཡོད་པའི་གཏུམ་མོ་འཁོར་ལོ་བཞིའི་དམིགས་པ་རྒྱས་པ། དཔལ་ཡང་དག་པར་
སྦྱོར་བའི་རྒྱུད་ལས་བྱུང་བའི་རང་བྱིན་རླབས་ཀྱི་དམིགས་པ་ཉི་ཤུ་རྩ་དགུ། ཞར་བྱུང་རླུང་གི་
རྣལ་འབྱོར་གཙོ་བོར་བཞེད་པ་བླ་མའི་ཞལ་ཤེས་ཞེས་པའི་གེགས་སེལ་དང་བཅས་པ། རྗེ་ས་
སྐྱ་པས་ལྷོ་བྲག་དཀར་སྟོན་ལ་གནང་བའི་བར་ཆད་གསུམ་སེལ། མགོར་རྩ་དག་པར་བྱ་བ་ནི་ཞེས་
ཡོད་པའི་བླ་མ་ས་ཆེན་གྱི་ཉམས་ཆུང་བ་བར་པ་དང་ཐ་མ་ལ་སོགས་པའི་མཐའ་ཅན། འདི་ལ་
ཚོ་གཉིས་འབྲེལ་ཡོད། མགོར་སྲོག་འཛིན་པ་སྙིང་གར་རེངས་པའི་ཚུལ་བཞི་ཞེས་ཡོད་པ་བླ་མ་ས་
ཆེན་གྱི་ཉམས་ཆེན་མོ། འདི་ལ་ཚོ་གསུམ་ཡོད། མཐར་དྲིན་ཆེན་རྡོ་ལྟ་བུ་སྐམ་པོར་འབྱུང་ངོའི་
མཐའ་ཅན། ཁྱད་པར་གྱི་རླུང་རེངས་པ་ལྔ་འཆོས་པ་སོགས་ཀྱི་ཐབས་བླ་མའི་ཞལ་ལས་ལྟོས་པ་
ཁྲག་དེ་ཉིད་བསྐོལ་ཏེ་སྤྱོད་ཀྱིས་སྐྲུན་ནས་གཏོང་གི་མཐའ་ཅན། འདི་ལ་ཚོ་བཞི་ཡོད། ལྷོ་བྲག་
དཀར་སྟོན་གྱིས་ཞུས་པ་གཞན་ལ་མེད་པའི་གེགས་སེལ་གསང་བདུན་མ། མགོར་འཁོར་འདས་
ཀྱི་ཆོས་ཐམས་ཅད་བསྐྱེད་པའི་ས་བོན་ཞེས་ཡོད་པའི་གེགས་སེལ་གླེང་གཞི་མ། རི་བོང་གི་
རིལ་མ་འདྲ་བ་ཆུ་དང་བཅས་ནས་སྟན་ཐོག་བྱུང་བས་སེལ་ལོའི་མཐའ་ཅན། འབྱུང་བ་ལུས་
འཁྲུགས་སོགས་སེལ་བའི་ཐབས་གེགས་སེལ་ཞེས་གནད་དུ་གྲགས་པ་འདི་དག་ཐམས་ཅད་
ཉམས་མྱོང་རྗེས་སུ་དྲན་པའི་ཚད་མ་ལས་ཤེས་པར་བྱའོའི་མཐའ་ཅན། འདི་ལ་ནང་གསེས་ཚོ་ཉི་
ཤུ་ཡོད། དམར་ཆོས་ཀྱིས་རྒྱལ་པོས་ཞུས་པའི་གེགས་སེལ་བཀའ་རྒྱ་མ་ཤིན་ཏུ་དྲིན་ཆེ་གསུང་
ངོའི་མཐའ་ཅན། མགོར་གཞན་དབང་རྟེན་འབྲེལ་ཞེས་ཡོད་པའི་གེགས་སེལ་ཡི་གེ་བཞིའི་
ཞལ་ཤེས་འདི་ལ་གོམས་ན་མཚན་སུམ་ཅུ་རྩ་གཉིས་ཐོབ་གསུང་ངོའི་མཐའ་ཅན། མགོར་ཛཱ་
ལནྡྷ་ར་ཞེས་ཡོད་པའི་ཕྲིན་ལས་སོ་གཉིས་ཀྱི་སྡོམ་ཚིག་བུདྡྷ་ཤྲཱིས་མཛད་པ། དེའི་ཞལ་ཤེས་
མགོར་ལག་གཉིས་བསྣོལ་བ་ཞེས་ཡོད་པར་མོས་བརྡེག་གི་མཐའ་ཅན། ས་སྐྱ་པ་ཆེན་པོས་
མཛད་པའི་དབང་བཞིའི་ངོ་སྤྲོད། དེའི་རང་འགྲེལ། བརྡ་དོན་གསལ་བའི་རྩ་འགྲེལ་ས་པཎ

གྱིས་མཛད་པ། ལམ་འབྲས་ལྷོ་པའི་ཟིན་བྲིས། བསྐྱེད་རིམ། རླུང་། བྱིན་རླབས།
ཕྱག་རྒྱ་མ། ཕྱག་རྒྱ་ཆེན་པོ། རྟེན་འབྲེལ་ཏེ་གནད་དུ་ཆེ་བ་དྲུག་གི་གདམས་པ། ས་
པཎ་གྱིས་མཛད་པའི་རྟེན་འབྲེལ་ལྔས་ལམ་ལྔ་ཡོངས་སུ་རྫོགས་པ། ལམ་བསྡུས་པ་འདོད་པའི་
ལྕགས་ཀྱུ། ལམ་འབྲིང་པོ་བྱ་བ་ཡིན་གསུངས་པའི་མཐའ་ཅན། ཕྱག་རྒྱ་ཆེན་པོའི་དབྱེ་བ་
མནལ་ལམ་བཅས་ས་པཎ་གྱིས་མཛད་པ། དེས་མཛད་པའི་འཁོར་ལོ་བཞིའི་རྒྱ། ཚོགས་
སྦྱོར་གཉིས་ཀྱི་མངོན་རྟོགས་འཕགས་པས་མཛད་པ། ལམ་བསྡུས་པའི་བཤད་པ་བླ་མའི་གསུང་
ལ་བརྟེན་ནས་བྲིས་པ། ལམ་བསྡུས་པའི་སྒྲུབ་པའི་ལུང་སྦྱིན་པ་ས་པཎ་གྱིས་མཛད་པ། རྗེ་
ས་ཆེན་གྱིས་མཛད་པའི་གསང་བཅུའི་རྒྱས་གདབ། ལུང་འདི་ཉིད་དང་ཞིབ་ཏུ་སྦྱར་པའི་ཁ་སྐོང་
དམར་གྱིས་མཛད་པ། གཉིས་པ་ཉེ་བརྒྱུད་ལ། ལམ་ཟབ་མོ་བླ་མའི་རྣལ་འབྱོར་ས་པཎ་གྱིས་
མཛད་པ། རྒྱས་པའི་ལས་སྒྲུབ་པའི་བླ་མའི་རྣལ་འབྱོར་དམར་གྱིས་ཡི་གེར་བཀོད་པ། ལམ་
སྦས་ཏེ་བཤད་པ་ས་པཎྜི་ཏས་མཛད་པ། ཕོ་བྲང་ལྔ་ལ་བརྟེན་པའི་ལམ་སྦས་བཤད་འབྲས་བུ་
རིམ་པར་རྒྱས་པ་གཞུང་དུ་གསལ་ལོའི་མཐའ་ཅན། མགོར། མཁལ་འདེགས་རིགས་གསུམ་
སྤྱིའུ་ཚུགས་དང་། ཞེས་ཡོད་པའི་ལམ་སྦས་བཤད་ཀྱི་འཁྲུལ་འཁོར་རྩ་བ་རྗེ་དཔལ་ལྡན་ཚུལ་
ཁྲིམས་ཀྱིས་མཛད་པ། དེའི་རང་འགྲེལ་ཆོས་རྫོང་དུ་ཡི་གེར་བཀོད་པ། མགོར། རྡོ་རྗེ་
ལྕེ་ཡི་སྦྱོར་བ་དང་། ཞེས་ཡོད་པའི་གྲུབ་ཆེན་བཅུ་དང་ཕྲ་མོ་བརྒྱད་ཀྱི་རྩ་བ། དེའི་འགྲེལ་
པ་མགོར་དཔལ་ལྡན་རྣལ་འབྱོར་གྱི་དབང་ཕྱུག་བིདྨ་པའི་ཞལ་གྱི་གདམས་པ་ཞེས་ཡོད་པ་དང་།
ས་སྐྱ་པཎྜི་ཏའི་ཐུན་མོང་མ་ཡིན་པའི་གདམས་ངག་གོའི་མཐའ་ཅན། དེའི་གསལ་བྱེད་སྙོམ་
ལས་པ་བུདྡྷ་ཤྲཱིས་བརྗེད་བྱང་དུ་བྲིས་པ། མགོར་རྡོ་རྗེའི་ཚིག་རྐང་ལས་སྲུང་བའི་འཁོར་ལོ་
ཞེས་ཡོད་པའི་བིར་སྲུང་སདྷོ་སྭཱ་ཧཱའི་མཐའ་ཅན། མགོར་དཔལ་ལྡན་མཐུ་སྟོབས་དབང་ཕྱུག་
ཅེས་པའི་བིར་སྲུང་སྤྱན་སྔར་དཔེ་འདི་གཏུགས་སོའི་མཐའ་ཅན། མགོར་རཱ་ག་ཏ་ཛཕཊ་ཅེས་
ཡོད་པའི་བིར་སྲུང་མི་ཚུགས་སོའི་མཐའ་ཅན། བིར་སྲུང་འཕགས་པས་མཛད་པ། དེའི་ལུང་
ལེན་ཚུལ། མགོར་རྣལ་འབྱོར་གྱི་དབང་ཕྱུག་བིརླ་པ་ནས་བྱིན་རླབས་ཀྱི་བརྒྱུད་པ་མ་ཆད་པ་ཞེས་
ཡོད་པའི་རྣམ་འཇོམས་བིར་ལུགས་ཀྱི་བྱིན་རླབས་བྱ་ཚུལ་བར་མ་ཆད་དོའི་མཐའ་ཅན། རྣམ་
འཇོམས་ཀྱི་གཟུངས་ལ་ས་པཎ་གྱིས་མཆན་བུ་མཛད་པ། དེའི་གསལ་བྱེད་ས་པཎ་གྱིས་མཛད་

པའི་རྣམ་བཤད་བདུད་རྩི་སྤེལ་བ། རྡོ་རྗེ་རྣམ་པར་འཇོམས་པའི་རྒྱུད་དོན་ཉམས་སུ་བླང་བའི་ཆོ་
ག་ནུབ་པ་རིག་འཛིན་གྲགས་ཀྱིས་མཛད་པ། ཚར་གསུམ་ཁུག་པའི་མཎ་ངག་རྗེ་བཙུན་ཆེན་
པོས་གཙང་ཁ་དགོན་པར་མཛད་པ། མགོར་ཡི་གེ་བརྒྱ་པ་ཕྱིར་ཟློག་ཏུ་འགྲོ་བ་དང་ཞེས་ཡོད་
པའི་ཡིག་བརྒྱའི་མན་ངག །འགྲོ་བའི་གཙོ་ལ་བདག་སྐྱབས་མཆི། །ཞེས་བརྗོད་དོའི་
མཐའ་ཅན། འབྲོག་ལོས་པཎྜི་ཏ་དྲུག་ལས་ཆོས་རེ་གསན་པར་སྒོ་དྲུག་ཆོས་འབྲེལ་དུ་གྲགས་པ་ལ།
ཤེས་རབ་འབྱུང་གནས་སྦས་པའི་གདོན། ཛྙཱ་ན་ཤྲཱིའི་ལུས་འཁྲུགས། རིན་ཆེན་རྡོ་རྗེའི་
སེམས་ཀྱི་བར་ཆད་བསྲུང་བ་གསུམ་ཆོས་ཚན་གཅིག་ཏུ་བྱས་པ་བློ་དམན་ལ་གསང་པོའི་མཐའ་
ཅན། ནཱ་རོ་ཏ་པའི་ཕྱག་རྒྱ་ཆེན་པོ་སྡུག་བསྔལ་གསུམ་སེལ་སྙིང་དང་འདྲ་བའི་གདམས་པ་སྤྱིའི་
མཐའ་ཅན། ངག་དབང་གྲགས་པའི་གཉུག་མ་དྲན་གསལ། དེའི་དབང་བཞི་སྟན་ཐོག་གཅིག་
ཏུ་བླང་ཚུལ་གྲགས་པས་མཛད་པ། ཤཱནྟི་པའི་མདོ་རྒྱུད་བསྲེ་བ་སྙིང་པོའི་དོན་རང་འགྲེལ་དུ་
གྲགས་པ། གསུམ་པ་ཞར་བྱུང་ཁ་སྐོང་རྡོ་རྗེ་འཆང་ཀུན་དགའ་བཟང་པོས་མཛད་པའི་སྐོར་ལ།
ལམ་འབྲས་བུ་དང་བཅས་པའི་བཤད་ཐབས་གསང་བའི་སྒོ་འབྱེད། རྒྱུད་གསུམ་ལམ་གྱི་རིམ་
པའི་བསྡུས་དོན། ལམ་ཟབ་ནང་གི་བླ་མའི་རྣལ་འབྱོར། རྒྱུ་དུས་ཀྱི་དབང་བཞིའི་རྟོག་པ་
བསྐྱེད་པ། བིར་སྲུང་གི་མན་ངག་བར་ཆད་ཀུན་སེལ། བིརླ་པའི་སྐུའི་རྣམ་འགྱུར་དྲུག་གི་
དབྱེ་བ། བིར་སྲུང་ཐུན་མོང་མ་ཡིན་པའི་བྱིན་རླབས་བྱ་ཚུལ། བིར་སྲུང་ཐུན་མོང་མ་ཡིན་
པའི་ཉམས་ལེན། བིར་སྲུང་གསར་མ་སྲུང་ཟློག་གི་གདམས་པ་ཁྱད་པར་ཅན་རྣམས་ལས།
འོག་ཏུ་སོ་སོའི་བརྒྱུད་པ་དམིགས་བསལ་ཡོད་པ་རྣམས་མ་གཏོགས་གཞན་ཚང་མའི་བརྒྱུད་པ་ནི།
ངོར་ཆེན་ཡན་གོང་པོད་སེར་ལྟར་ལ། དེ་ནས་མུས་ཆེན་སེམས་དཔའ་ཆེན་པོ་སྟེ། ཡབ་སྲས་
གཉིས་ཀ་ལས། རྒྱལ་ཚབ་དམ་པ་ཀུན་དགའ་དབང་ཕྱུག །ཡོངས་འཛིན་དཀོན་མཆོག་
འཕེལ་བ། ས་ལོ་འཇམ་པའི་རྡོ་རྗེ། ངོར་ཆེན་དཀོན་མཆོག་ལྷུན་གྲུབ། རྗེ་སངས་རྒྱས་
སེང་གེ །དེ་ལས་ཐར་པཎ་ནམ་མཁའ་དཔལ་བཟང་དང་། མུས་པ་ནམ་མཁའ་དཔལ་བཟང་
གཉིས། གཉིས་ཀ་ལས་དཔལ་ལྡན་དོན་གྲུབ། དེ་ནས་དཔལ་མཆོག་རྒྱལ་མཚན། བསོད་
ནམས་མཆོག་གྲུབ། ངག་དབང་ལྷུན་གྲུབ། ཀུན་དགའ་ལྷུན་གྲུབ། ཀུན་དགའ་ལེགས་
འབྱུང་། ཀུན་དགའ་བློ་གྲོས། ནམ་མཁའ་འཆི་མེད། བསྟན་འཛིན་ཕུན་ཚོགས། ཀུན་

དགའ་བསྟན་འཛིན། བྱམས་པ་ཀུན་དགའ་བསྟན་པའི་རྒྱལ་མཚན། ཟབ་གདམས་གཏེར་
མཛོད་མངའ་རི་ཆོས་རྗེ་ཀུན་དགའ་འཇམ་དབྱངས། དེས་བདག་བློ་གཏེར་དབང་པོ་ལའོ། །ཡང་
ན། དཀོན་མཆོག་ལྷུན་གྲུབ་ནས། དཀོན་མཆོག་དཔལ་ལྡན། བདག་ཆེན་བསོད་ནམས་
དབང་པོ། སྔགས་འཆང་ཀུན་དགའ་བསོད་ནམས། འཇམ་དབྱངས་བསོད་ནམས་དབང་ཕྱུག །
རིན་ཆེན་བསོད་ནམས་མཆོག་གྲུབ་མན་འདྲ། །ཡང་ན། ཀུན་དགའ་བསོད་ནམས་ནས།
ཀུན་དགའ་བཀྲ་ཤིས། བསོད་ནམས་རིན་ཆེན། ཀུན་དགའ་བློ་གྲོས་མན་འདྲའོ།། །། །
དམིགས་བསལ་སམྦུ་ཊའི་རང་བྱིན་རླབས་ཀྱི་དམིགས་པ་ཉེར་དགུའི་བརྒྱུད་པ་ནི། རྡོ་
རྗེ་འཆང་། བདག་མེད་མ། བིརླ་པ། ཌོམྦི་ཧེ་རུ་ཀ །ཨ་ལ་ལ་བཛྲ། ནགས་ཁྲོད་
པ། བསོད་སྙོམས་པ། མི་ཐུབ་ཟླ་བ། དཔའ་བོ་རྡོ་རྗེ། འབྲོག་ལོ་ཆེན་པོ། སེ་སྟོན།
ཞང་སྟོན། གོང་མ་རྣམ་ལྔ། ཞང་སྟོན་ཁུ་དབོན་གཉིས། ཆོས་རྗེ་རྣམ་གཉིས། གཉིས་ཀ་
ལས་དཔལ་ལྡན་ཚུལ་ཁྲིམས། བུདྡྷ་ཤྲཱི། ལོ་ཆེན་མན་འདྲའོ།། །། །
ལམ་སྦས་ཏེ་བཤད་པ་ས་པཎ་གྱིས་མཛད་པའི་བརྒྱུད་པ་ནི། མཛད་པ་པོ་ནས། ཚོགས་
ཉན་གཉིས་བྲག །ཕུག་པ། ཆོས་རྗེ་རྣམ་གཉིས་མན་འདྲའོ།། །།
སྒོ་དྲུག་ཆོས་འབྲེལ་ལས། བར་ཆད་གསུམ་སེལ་གྱི་བརྒྱུད་པ་ནི། མཛད་པ་པོ་
ནས། ལོ་ཆེན་རྡོ་རྗེ་འཆང་འབྲོག་མི་ཤཱཀྱ་ཡེ་ཤེས། གཤེན་སྒོམ་སེ་བོ། གྱེར་སྒོམ་རོག་པོ།
བླ་མ་གཉོས། ཡེར་པ་སྒོམ་སེང་། གྲུབ་ཐོབ་ལྷ་འབར། ཁ་རེག་སྒོམ་པ། ལུང་ཕུ་པ།
བཀྲས་ལུང་པ། མཁས་གྲུབ་གཞོན་ནུ་དོན་གྲུབ། བྱང་ཆུབ་ཤེས་རབ། ཆོས་རྗེ་བླ་མ་དམ་
པ། དཔལ་ལྡན་ཚུལ་ཁྲིམས། ཤར་ཆེན་དང་། བུདྡྷ་ཤྲཱི་གཉིས། གཉིས་ཀ་ལས་ངོར་ཆེན་
མན་འདྲའོ།། །། །
གཉུག་མ་དྲན་གསལ་གྱི་བརྒྱུད་པ་ནི། རྗེ་བཙུན་སྒྲོལ་མ། ངག་དབང་གྲགས་པ། འབྲོག་
ལོ་ཆེན་པོ། འཁོན་དཀོན་མཆོག་རྒྱལ་པོ། བླ་མ་ཤངས་པ། ས་ཆེན། རྩེ་མོ། གྲགས་
པ། ས་པཎ། ལུང་ཕུ་བ་མན་འདྲའོ།། །། །
ནཱ་རོ་པའི་སྡུག་བསྔལ་གསུམ་སེལ་གྱི་བརྒྱུད་པ་ནི། ནཱ་རོ་པ། འབྲོག་ལོ། མངའ་
རི་བ། སྒྱི་ཆུ་བ། ས་ཆེན། བསོད་རྩེ། གྲགས་རྒྱལ་མན་འདྲའོ།། །།མདོ་རྒྱུད་བསྲེ་

བའི་བརྒྱུད་པ་ནི། འབྲོག་ལོ། སེ་སྟོན། ཞང་སྟོན། ས་ཆེན་མན་འདྲའོ།། །།
མུས་ཆེན་སེམས་དཔའ་ཆེན་པོ་དཀོན་མཆོག་རྒྱལ་མཚན་གྱིས་མཛད་པའི་ཀྱེ་རྡོར་མངོན་
རྟོགས། ལུས་དཀྱིལ་དབང་ཆུའི་ཆོ་ག་གསལ་བའི་མེ་ལོང་བཅས་བྱ་བྲལ་མར་གྲགས་པ་དང༌།
ལམ་ཟབ་ཕྱི་མའི་ཉམས་ལེན་བཅས་ཀྱི་བརྒྱུད་པ་ནི། མཛད་པ་པོ་ནས། རྗེ་སངས་རྒྱས་རིན་
ཆེན། ས་ལོ་འཇམ་པའི་རྡོ་རྗེ། ངོར་ཆེན་དཀོན་མཆོག་ལྷུན་གྲུབ། རྗེ་དཀོན་མཆོག་དཔལ་
ལྡན། བྱམས་པ་ཀུན་དགའ་བཀྲ་ཤིས། ཤར་པ་ཤེས་རབ་འབྱུང་གནས། མཁན་ཆེན་
ལྷུན་གྲུབ་དཔལ་ལྡན། ཡབ་རྗེ་ཀུན་དགའ་བཀྲ་ཤིས། ཀུན་སྤངས་བསོད་ནམས་ཆོས་འཕེལ།
རྗེ་བཙུན་མ་མཁའ་སྤྱོད་དབང་མོ། ས་ཆེན་ཀུན་དགའ་བློ་གྲོས། མཆོག་སྤྲུལ་ཀུན་དགའ་མཁས་
གྲུབ་དབང་པོ། བྱམས་པ་ཀུན་དགའ་བསྟན་འཛིན། རྡོ་རྗེ་འཆང་བྱམས་པ་ཀུན་དགའ་བསྟན་
པའི་རྒྱལ་མཚན་དཔལ་བཟང་པོ། དེས་བདག་བློ་གཏེར་དབང་པོ་ལའོ།། །།ཡང་ན། རྗེ་བཙུན་
མཁའ་སྤྱོད་དབང་མོ་ནས། གནས་གསར་བ་ཀུན་ལེགས། ས་སྐྱ་པ་ཀུན་བློ་མན་འདྲའོ།། །།
༈ དཔལ་ལྡན་བླ་མ་དམ་པ་བསོད་ནམས་རྒྱལ་མཚན་གྱིས་མཛད་པའི་ལམ་འབྲས་གཞུང་
བཤད་སྐོར་ལ་ན་བཟའི་མཚན་གྱིས་པོད་ནག་མར་གྲགས་པའི་ཆོས་ཀྱི་རྣམ་གྲངས་ལ། གསུང་
ངག་རིན་པོ་ཆེ་ལམ་འབྲས་བུ་དང་བཅས་པའི་བླ་མ་བརྒྱུད་པའི་རྣམ་ཐར་ངོ་མཚར་སྣང་བ། ལམ་
འབྲས་བུ་དང་བཅས་པའི་གདམས་པ་གཞུང་རྡོ་རྗེའི་ཚིག་རྐང་གི་རྣམ་པར་བཤད་པ་མན་ངག་གི་
གཏེར་མཛོད། གནད་བཅུ་གཅིག་གིས་དཀྲི་བའི་ཁྲིད་ཀྱི་གསལ་བྱེད་གནད་ཀྱི་སྒོ་འབྱེད། གནད་
དྲུག་གིས་དཀྲི་བའི་ཁྲིད་ཀྱི་གསལ་བྱེད་གནད་ཀྱི་ལྡེའུ་མིག །དབང་པོ་རབ་འབྲིང་ཐ་གསུམ་
གྱིས་དཀྲི་བའི་ཁྲིད་ཀྱི་གསལ་བྱེད་ཉུང་ངུ་རྣམ་གསལ། གཞུང་ཇི་ལྟ་བ་བཞིན་དཀྲི་བའི་ཁྲིད་ཡིག་
སྦས་དོན་ཀུན་གསལ་བཅས་ཀྱི་བརྒྱུད་པ་ནི། མཛད་པ་པོ་བླ་མ་དམ་པ་བསོད་ནམས་རྒྱལ་མཚན།
སྔགས་འཆང་གཟུངས་ཀྱི་དཔལ་བ། ཆོས་རྗེ་བཟང་པོ་རྒྱལ་མཚན། རྒྱལ་མཚན་དཀོན་མཆོག །
རྫོང་ཆུང་པ་རྡོ་རྗེ་རྒྱལ་མཚན། མཚུངས་མེད་དཀོན་མཆོག་དཔལ། རྗེ་ཆོས་དཔལ་འབྱོར།
ཡངས་ཅན་བྱང་ཆུབ་དབང་རྒྱལ། པཎ་ཆེན་བདེ་བའི་རྡོ་རྗེ། མང་ཐོས་ལྷ་དབང་ཕྲིན་ལས།
ཉི་མ་གླིང་པ་ཚུལ་ཁྲིམས་བཀྲ་ཤིས། བསོད་ནམས་མཆོག་གྲུབ། ངག་དབང་ལྷུན་གྲུབ།
ཀུན་དགའ་ལྷུན་གྲུབ། ཀུན་དགའ་ལེགས་འབྱུང་། ཀུན་དགའ་བློ་གྲོས། རྗེ་བཙུན་མ་

འཆི་མེད་བསྟན་པའི་ཉི་མ། ཡོངས་འཛིན་ཀུན་དགའ་བཀྲ་ཤིས། པདྨ་བདུད་འདུལ་དབང་
ཕྱུག །འཇམ་མགོན་ཀུན་དགའ་རྒྱལ་མཚན། ཞྭ་ལུ་བློ་གསལ་བསྟན་སྐྱོང་། འཇམ་དབྱངས་
ཤེས་རབ་རྒྱ་མཚོ། ཆོས་རྗེ་ཀུན་དགའ་འཇམ་དབྱངས། དེས་བདག་བློ་གཏེར་དབང་པོ་
ལའོ། །ཡང་ན་མཛད་པ་པོ་ནས། ས་ཆེན་ཀུན་བློ་ཡན་ལམ་འབྲས་སློབ་བཤད་རྩ་བའི་བརྒྱུད་
པ་ལྟར་ལ། དེ་ནས་རིན་ཆེན་རྒྱལ་མཚན། ལྔ་རིག་ཀུན་དགའ་བཀྲ་ཤིས། འཇམ་མགོན་
ཀུན་དགའ་རྒྱལ་མཚན་མན་འདྲའོ།། ། །
ཡང་ཁྲིད་ཡིག་སྦས་དོན་གསལ་བའི་བརྒྱུད་ལུགས་གཅིག་ནི། བླ་མ་དམ་པ་ནས། དཔལ་
ཚུལ་པ། བུདྡྷ་ཤྲཱི། ངོར་ཆེན། དཔལ་ལྡན་རྡོ་རྗེ། དཀོན་མཆོག་ཚུལ་ཁྲིམས། སྒོ་
རུམ་པ། མཁྱེན་བརྩེ། བསླབ་གསུམ། དབང་རབ། བསོད་ནམས་མཆོག་ལྡན། བསོད་
ནམས་མཆོག་གྲུབ་མན་འདྲའོ།། །། །
ཡང་ངོ་མཚར་སྣང་བའི་བརྒྱུད་ལུགས་གཅིག་ནི། ཉི་མ་གླིང་པ་ཡན་སྔར་ལྟར་ལ།
དེ་ནས་བསོད་ནམས་མཆོག་ལྡན། ཞྭ་ལུ་མཁན་ཆེན་མན་འདྲའོ།། །། །
མངོན་རྟོགས་ཡན་ལག་དྲུག་པ་མཎྜལ་སྒྲུབ་མཆོད་གཏོར་བསྔོ་དང་བཅས། ཟབ་མོ་ལུས་
ཀྱི་དཀྱིལ་འཁོར་དུ་དབང་བསྐུར་བའི་ཆོ་ག །ལམ་ཟབ་བླ་མའི་རྣལ་འབྱོར་ཞལ་ཤེས་དང་བཅས་
པའི་བརྒྱུད་པ་ནི། མཛད་པ་པོ་བླ་མ་དམ་པ་བསོད་ནམས་རྒྱལ་མཚན་ནས། ས་བཟང་མ་ཏི་
པཎ་ཆེན། ཐེག་ཆེན་ཆོས་རྗེ། བྲག་ཐོག་པ་བསོད་ནམས་བཟང་པོ། རྡོ་རྗེ་གདན་པ་ཀུན་
དགའ་རྣམ་རྒྱལ། མཁས་གྲུབ་རིག་པའི་ཀླུ་ཕྲེང་། འཇམ་དབྱངས་བྱང་ཆུབ་དབང་རྒྱལ།
པཎ་ཆེན་བདེ་པའི་རྡོ་རྗེ། རྗེ་ལྷ་དབང་ཕྲིན་ལས། ཉི་མ་གླིང་པ་ཚུལ་ཁྲིམས་བཀྲ་ཤིས།
མཚུངས་མེད་ཕྲིན་ལས་རྣམ་རྒྱལ། སྒྱི་ཆུ་མཁན་ཆེན་བློ་གྲོས་དབང་ཕྱུག །ཆོས་དབང་རྒྱ་
མཚོ། ཀུན་དགའ་ཆོས་འཕེལ། སྐལ་བཟང་ཡོན་ཏན་ལྷུན་གྲུབ། བླ་ཆེན་ཀུན་དགའ་
བརྩོན་འགྲུས། ཀུན་དགའ་དབང་རྒྱལ། དགེ་འདུན་རབ་རྒྱས། རྗེ་བླ་མ་རྫོགས་པའི་སངས་
རྒྱས་འཇམ་དབྱངས་མཁྱེན་བརྩེའི་དབང་པོ་དང་། བླ་མ་ཕན་བདེ་བཟང་པོ། གཉིས་ཀ་
ལས་ཆོས་རྗེ་ཀུན་དགའ་འཇམ་དབྱངས། དེས་བདག་བློ་གཏེར་དབང་པོ་ལའོ།། །།
༈ རྒྱལ་བས་ལུང་གིས་བསྔགས་པའི་སྐྱེས་མཆོག་ངོར་ཆེན་རྡོ་རྗེ་འཆང་ཀུན་དགའ་

བཟང་པོས་མཛད་པའི་དཔལ་ཀྱེ་རྡོ་རྗེ་མན་ངག་ལུགས་ཀྱི་རྣམ་བཤད་བསྐྱེད་རིམ་གནད་ཀྱི་ཟླ་
ཟེར་གྱི་བརྒྱུད་པ་ནི། རྡོ་རྗེ་འཆང་ཀུན་དགའ་བཟང་པོ། རྒྱལ་ཚབ་དམ་པ་ཀུན་དགའ་
དབང་ཕྱུག །ཡོངས་འཛིན་དཀོན་མཆོག་འཕེལ་བ། རྒྱལ་བ་ལྷ་མཆོག་སེང་གེ །འཇམ་
དབྱངས་སངས་རྒྱས་སེང་གེ །པཎ་ཆེན་ནམ་མཁའ་དཔལ་བཟང་། མུས་ཆེན་ནམ་མཁའ་
དཔལ་བཟང་། ཀུན་མཁྱེན་དཔལ་ལྡན་དོན་གྲུབ། འཇམ་དབྱངས་ནམ་མཁའ་སངས་རྒྱས།
མཚུངས་མེད་བསོད་ནམས་རྒྱ་མཚོ། མཁན་ཆེན་ལྷུན་གྲུབ་དཔལ་ལྡན། མཁས་གྲུབ་སངས་
རྒྱས་ཕུན་ཚོགས། འདྲེན་མཆོག་བསྟན་འཛིན་ལྷུན་གྲུབ། བྱམས་པ་དཔལ་ལྡན་ཆོས་སྐྱོང་།
དེ་དཔོན་རིན་ཆེན་མཆོག་གྲུབ། མགོན་བླ་ཀུན་དགའ་བསོད་ནམས། ཡེ་ན་བསོད་ནམས་རྒྱལ་
མཚན། གྲུབ་དབང་དགེ་འདུན་རྒྱ་མཚོ། འཇམ་དབྱངས་ནམ་མཁའ་རྒྱལ་མཚན། དཔོན་སློབ་
ངག་དབང་ལེགས་གྲུབ། བྲའུ་བསྟན་བདག་སྤྲུལ་སྐུ། ཆོས་རྗེ་ངག་དབང་རྒྱ་མཚོ། ཀུན་མཁྱེན་
བསྟན་པའི་སྣང་བྱེད་མཁན་ཆེན་རྡོ་རྗེ་འཆང་འཇམ་དབྱངས་ཤེས་རབ་རྒྱ་མཚོ་དཔལ་བཟང་པོ།
དེས་བདག་བློ་གཏེར་དབང་པོ་ལའོ།། །།
ཀུན་མཁྱེན་ཆོས་ཀྱི་རྒྱལ་པོ་བསོད་ནམས་སེང་གེས་མཛད་པའི་དཔལ་ཀྱེ་རྡོ་རྗེ་མན་ངག་
ལུགས་ཀྱི་རྣམ་པར་བཤད་པ་བསྐྱེད་རིམ་མན་ངག་གསལ་བྱེད་ཀྱི་བརྒྱུད་པ་ནི། ཀུན་མཁྱེན་
བསོད་ནམས་སེང་གེ །འདྲེན་མཆོག་དཀོན་མཆོག་འཕེལ་བ། ཐམས་ཅད་མཁྱེན་པ་དཀོན་
མཆོག་ལྷུན་གྲུབ། པཎ་ཆེན་ནམ་མཁའ་དཔལ་བཟང་། རྩེ་གདོང་ཁྲི་ཆེན་ཀུན་དགའ་བསོད་
ནམས། མཁན་ཆེན་ངག་དབང་ཆོས་གྲགས། འཇམ་མགོན་ཨ་མེས་ཞབས་ཀུན་དགའ་བསོད་
ནམས། མུས་པ་བཀྲ་ཤིས་ལྷུན་གྲུབ། མཁན་ཆེན་བཟང་པོ་རྒྱལ་མཚན། རྨོར་ཆེན་ཀུན་
དགའ་ལྷུན་གྲུབ། མཁས་གྲུབ་སངས་རྒྱས་རྒྱ་མཚོ། ཀུན་དགའ་ལེགས་པའི་འབྱུང་གནས།
ས་ཆེན་ཀུན་དགའ་བློ་གྲོས། རི་ཁུད་སྤྲུལ་སྐུ་ཀུན་དགའ་མཁས་གྲུབ་དབང་པོ། ཐར་རྩེ་རྡོ་རྗེ་
འཆང་བྱམས་པ་ཀུན་དགའ་བསྟན་འཛིན། ཀུན་གཟིགས་འཇམ་དབྱངས་མཁྱེན་བརྩེའི་དབང་པོ།
ཆོས་རྗེ་རིན་པོ་ཆེ་ཀུན་དགའ་འཇམ་དབྱངས། དེས་བདག་བློ་གཏེར་དབང་པོ་ལའོ།། ། །
ཚར་ཆེན་རྡོ་རྗེ་འཆང་བློ་གསལ་རྒྱ་མཚོས་མཛད་པའི་དཔལ་ཀྱེ་རྡོ་རྗེའི་ཕྱི་བསྐྱེད་རིམ་གྱི་རྣམ་པར་
བཤད་པ་ལེགས་བཤད་ཉི་མའི་འོད་ཟེར། ནང་ཟབ་མོ་ལུས་ཀྱི་རྣམ་པར་བཤད་པ་སྐལ་བཟང་

སྙིང་གི་པདྨོ་བཞད་པ་བཅས་ཀྱི་བརྒྱུད་པ་ནི། ཚར་ཆེན་བློ་གསལ་རྒྱ་མཚོ། འཇམ་དབྱངས་
མཁྱེན་བརྩེའི་དབང་ཕྱུག །སྔགས་འཆང་བསོད་ནམས་ཆོས་འཕེལ། ཁྱབ་བདག་དབང་ཕྱུག་
རབ་བརྟན། འཇམ་དབྱངས་ཆོས་སྐྱོང་དབང་ཕྱུག །རིན་ཆེན་བསོད་ནམས་མཆོག་གྲུབ།
བྱམས་པ་ངག་དབང་ལྷུན་གྲུབ། ངག་དབང་ཀུན་དགའ་ལྷུན་གྲུབ། ངག་དབང་ཀུན་དགའ་
ལེགས་འབྱུང་། ངག་དབང་ཀུན་དགའ་བློ་གྲོས། བྱམས་པ་ནམ་མཁའ་འཆི་མེད།
རྣལ་འབྱོར་འཇམ་དཔལ་བཟང་པོ། རྡོ་རྗེ་འཆང་བྱམས་པ་ཀུན་དགའ་བསྟན་པའི་རྒྱལ་མཚན་
དཔལ་བཟང་པོ། དེས་བདག་བློ་གཏེར་དབང་པོ་ལའོ།། །།
༈ གྲུབ་ཆེན་ན་བཟའ་བྲག་ཕུག་པ་ཆེན་པོ་བསོད་ནམས་དཔལ་བས་མཛད་པའི་
གསུང་ངག་བླ་མ་བརྒྱུད་པའི་གསོལ་འདེབས་གནས་སྦྱར་མ་ཞལ་སྐོང་དང་བཅས་པའི་བརྒྱུད་པ་
ནི། མཛད་པ་པོ་སོ་སོ་ནས་རིམ་པར་བརྒྱུད་དེ། ཡབ་ཆེན་ཀུན་དགའ་བློ་གྲོས། རྗེ་བཙུན་
མ་འཆི་མེད་བསྟན་པའི་ཉི་མ། པཎ་ཆེན་ཀུན་དགའ་བཀྲ་ཤིས། པདྨ་བདུད་འདུལ་དབང་
ཕྱུག །ངག་དབང་ཀུན་དགའ་རྒྱལ་མཚན། ངག་དབང་རྡོ་རྗེ་རིན་ཆེན། འཇམ་མགོན་ངག་
དབང་ལེགས་གྲུབ། བླ་མ་ཕན་བདེ་བཟང་པོ། ཆོས་རྗེ་ཀུན་དགའ་འཇམ་དབྱངས། དེས་
བདག་བློ་གཏེར་དབང་པོ་ལའོ།། །།
ངོར་ཆེན་རྡོ་རྗེ་འཆང་ཀུན་དགའ་བཟང་པོས་མཛད་པའི་གསུང་ངག་རིན་པོ་ཆེའི་བླ་མ་
བརྒྱུད་པའི་གསོལ་འདེབས་རྣམ་དག་མའི་བརྒྱུད་པ་ནི། མཛད་པ་པོ་ནས་རིམ་པར་བརྒྱུད་དེ།
ཡབ་ཆེན་ཀུན་དགའ་བློ་གྲོས། བྱམས་པ་ནམ་མཁའ་འཆི་མེད། བྱམས་པ་ཀུན་དགའ་བསྟན་
འཛིན། རྡོ་རྗེ་འཆང་བྱམས་པ་ཀུན་དགའ་བསྟན་པའི་རྒྱལ་མཚན། དེས་བདག་ལའོ།། ཡང་ན།
ཀུན་བློ་མན་གོང་བྲག་ཕུག་པའི་གནས་སྦྱར་མ་ཇི་ལྟ་བ་བཞིན་ནོ། །དེའི་ཁ་སྐོང་མཁྱེན་བརྩེའི་
དབང་པོས་མཛད་པ་ནི་རྗེ་དེ་ཉིད་ཀྱི་ཞལ་ལས་སོ།། །། །
ཐམས་ཅད་མཁྱེན་པ་དཀོན་མཆོག་ལྷུན་གྲུབ་ཀྱིས་མཛད་པའི་དཔལ་ས་སྐྱ་པའི་ཡབ་ཆོས་
རྒྱུད་གསུམ་མན་ངག་དང་བཅས་པའི་བླ་མ་བརྒྱུད་པ་ལ་གསོལ་བ་འདེབས་པ་བྱིན་རླབས་མྱུར་དུ་
འཇུག་པའི་ཕོ་ཉ་ཞེས་བྱ་བ་ཀུན་ཁྱབ་མ་དང་། ལམ་ཟབ་བླ་མའི་རྣལ་འབྱོར་གྱི་ཉམས་ལེན་
གསང་བའི་ཉེ་ལམ། དེའི་བརྒྱུད་འདེབས་ཁ་སྐོང་བཅས་ཀྱི་བརྒྱུད་པ་ནི། མཛད་པ་པོ་ནས་

བཟུང་མཁན་ཆེན་རྡོ་རྗེ་འཆང་འཇམ་དབྱངས་ཤེས་རབ་རྒྱ་མཚོས་བདག་ལ་སྩལ་བའི་བར་འོག་
ནས་འབྱུང་བའི་རྗེ་དེ་ཉིད་ཀྱི་གསུང་ཀྱེ་རྡོར་སྐོར་རྣམས་དང་འདྲའོ།། །།
ཚར་ཆེན་རིན་པོ་ཆེས་མཛད་པའི་གསུང་ངག་བརྒྱུད་པ་སུམ་འདུས་ཀྱི་བླ་མ་ལ་གསོལ་བ་
འདེབས་པ་ལམ་རིམ་སྨོན་ལམ་དང་བཅས་པ། དེའི་ཁ་སྐོང་བྱམས་པ་ངག་ལྷུན་གྱིས་མཛད་པའི་
བློ་ཀ་དགུ །ཡང་སྐོར་རྨོར་ཆེན་གསུང་བློ་ཀ །ངག་ལེགས་གསུང་བློ་ཀ་བཅས་པའི་བརྒྱུད་
པ་ནི། མཛད་པ་པོ་སོ་སོ་ནས་རིམ་པར་བརྒྱུད་དེ། ངག་དབང་ལེགས་གྲུབ། རྡོ་རྗེ་འཆང་
བྱམས་པ་ཀུན་དགའ་བསྟན་པའི་རྒྱལ་མཚན། དེས་བདག་ལ་དང་། མཇུག་བདག་ཅག་གི་རྩ་
བའི་རིགས་བདག་དམ་པའི་གསོལ་འདེབས་ཤློ་ཀ་ཁང་སར་མཁན་ཆེན་ངག་དབང་བསོད་ནམས་
རྒྱལ་མཚན་གྱིས་མཛད་པ་ནི། མཛད་པ་པོ་ནས། ཆོས་རྗེ་ཀུན་དགའ་འཇམ་དབྱངས། དེས་
བདག་ལའོ།། །
༈ འཇམ་དབྱངས་མཁྱེན་བརྩེའི་དབང་ཕྱུག་གིས་མཛད་པའི་ཁྲིད་གཞུང་སྐོར་ལ། གསུང་
ངག་རིན་པོ་ཆེ་ལམ་འབྲས་བུ་དང་བཅས་པའི་ཁོག་དབུབ་ཀྱི་རྣམ་བཤད་བླ་མ་བརྒྱུད་པའི་རྣམ་
ཐར་དང་གདམས་ངག་བྱུང་ཚུལ། བྱུང་བའི་ཆོས་ལ་བཤད་སྒྲུབ་བྱ་ཚུལ་གཉིས་ཀྱི་ཟིན་བྲིས་
ཁའུ་བྲག་རྫོང་པའི་བཞེད་པ་མ་ནོར་བའི་བརྒྱུད་པ་ནི། མཛད་པ་པོ་ནས། ས་ཆེན་ཀུན་བློ་ཡན་
ལམ་འབྲས་རྩ་བའི་བརྒྱུད་པ་ལྟར་ལ། དེ་ནས་རྗེ་བཙུན་མ་འཆི་མེད་བསྟན་པའི་ཉི་མ། མངའ་
རིས་པ་འཕེལ་རྒྱས་སློབ་དཔོན་ཀུན་དགའ་བཀྲ་ཤིས། པདྨ་བདུད་འདུལ་དབང་ཕྱུག །འཇམ་
མགོན་ཀུན་དགའ་རྒྱལ་མཚན། ངག་དབང་རྡོ་རྗེ་རིན་ཆེན། འཇམ་མགོན་ངག་དབང་ལེགས་
གྲུབ། རྡོ་རྗེ་འཆང་བྱམས་པ་ཀུན་དགའ་བསྟན་པའི་རྒྱལ་མཚན། དེས་བདག་བློ་གཏེར་དབང་
པོ་ལའོ།།
གདམས་ངག་བྱུང་ཚུལ་གྱི་ཟིན་བྲིས་གསང་ཆེན་བསྟན་པ་རྒྱས་བྱེད་ཀྱི་ཞལ་སྐོང་ཤར་ཆོས་
རྗེ་མཁས་གྲུབ་ཀུན་དགའ་དཔལ་ལྡན་གྱིས་མཛད་པའི་སྐལ་བཟང་རྣ་བའི་བཅུད་ལེན་ཉིད་འཕྲོ་
ཅན་ལུང་རྒྱུན་མ་བཞུགས་པས་བདག་གིས་མཚན་བྱིན་རླབས་གཟི་བརྒྱ་འབར་བ་ཞེས་གསོལ་
ཞིང་ཞལ་བསྐངས་ཏེ་ལུང་རྒྱུན་སྤེལ་ཁུལ་ཞུས་པའོ།། །།
སྣང་གསུམ་ཁྲིད་ཡིག་བསྟན་པ་རྒྱས་བྱེད་ཀྱི་བརྒྱུད་པ་ནི། མཛད་པ་པོ་ནས། ཀུན་

བློ་ཡན་གསུང་ངག་རྩ་བའི་བརྒྱུད་པ་ལྟར་ལ། དེ་ནས་ནམ་མཁའ་འཆི་མེད། ངག་དབང་
བཟང་པོ། ངག་དབང་ལེགས་གྲུབ། རྡོ་རྗེ་འཆང་བྱམས་པ་ཀུན་དགའ་བསྟན་པའི་རྒྱལ་
མཚན། དེས་བདག་ལའོ།། །།
རྒྱུད་གསུམ་ཁྲིད་ཡིག་བསྟན་པ་རྒྱས་པའི་ཉིན་བྱེད། ཕྱི་བསྐྱེད་རིམ་གྱི་ཟིན་བྲིས།
ནང་བསྐྱེད་རིམ་གྱི་ཟིན་བྲིས། བུམ་དབང་རྨི་ལམ་མན་གྱི་ཁྲིད་འཕྲོ་རྒྱལ་དབང་ལྔ་པ་ཆེན་པོས་
བསྐྱངས་པ་བཅས་ཀྱི་བརྒྱུད་པ་ནི། ཀུན་བློ་ཡན་སྔ་མ་ལྟར་ལ། དེ་ནས་ནམ་མཁའ་འཆི་
མེད། ཞུ་སློབ་ཀུན་དགའ་དོན་གྲུབ། ངག་དབང་བཟང་པོ་མན་གོང་དུ་སོང་མ་ཐག་པ་ལྟར་
རོ།། །།
༈ ཀུན་མཁྱེན་ཀླུ་སྒྲུབ་རྒྱ་མཚོས་མཛད་པའི་ཁྲིད་ཀྱི་སྐོར་ལ། སློབ་བཤད་བརྒྱུད་
འདེབས་ལམ་རིམ་སྨོན་ལམ་དང་བཅས་པ་བྱིན་རླབས་ཕོ་ཉ། དགེས་མཛད་རྒྱུད་གསུམ་གྱི་
བརྒྱུད་འདེབས་འཆད་ཐབས་ལམ་རིམ་དང་བཅས་པ་སེམས་ཀྱི་ངལ་བསོ། །སྣང་གསུམ་ཟླ་བ་
བདུད་རྩིའི་ཐིག་ཕྲེང་། སྔགས་ལམ་ཉི་གཞོན་གསར་པའི་ཐིག་ཕྲེང་ལས་འཁོར་འདས་དབྱེར་
མེད་ཀྱི་ལྟ་བའི་སྐབས། ཕྱི་བསྐྱེད་རིམ། ནང་བསྐྱེད་རིམ་ཉམས་མྱོང་ལྟ་བ་ཕྱག་ཆེན་ངོ་
སྤྲོད་བོགས་འབྱིན་སྤྱོད་པ་དང་བཅས་པ། བུམ་དབང་གི་འདའ་ཀ་མ་བར་དོ་རྨི་ལམ་སྒྱུ་ལུས་
དང་བཅས་པ། ལམ་གཏུམ་མོ་ཙཎྜ་ལཱི་ཁམས་འདུས་པ་དང་པོ། བར་པ། ཐ་མ་བཅས་
པའི་ཁྲིད་ཡིག་ཡོངས་རྫོགས་ཀྱི་བརྒྱུད་པ་ནི། མང་ཐོས་ཀླུ་སྒྲུབ་རྒྱ་མཚོ། པཎ་ཆེན་ངག་
དབང་ཆོས་གྲགས། འཇམ་མགོན་ཀུན་དགའ་བསོད་ནམས། དེ་སྲས་བསོད་ནམས་དབང་
ཕྱུག །མཁན་ཆེན་བསོད་ནམས་མཆོག་གྲུབ། བྱམས་པ་ངག་དབང་ལྷུན་གྲུབ། ངག་
དབང་ཀུན་དགའ་ལྷུན་གྲུབ། ངག་དབང་ཀུན་དགའ་ལེགས་འབྱུང་། ངག་དབང་ཀུན་དགའ་
བློ་གྲོས། ཀུན་དགའ་མཁས་གྲུབ་དབང་པོ། བྱམས་པ་ཀུན་དགའ་བསྟན་འཛིན། རྡོ་རྗེ་
འཆང་བྱམས་པ་ཀུན་དགའ་བསྟན་པའི་རྒྱལ་མཚན། དེས་བདག་བློ་གཏེར་དབང་པོ་ལའོ།། །།
དེ་ལྟར་ཁྲིད་ཡིག་གཉིས་ཀྱི་སྲི་ཞུར་རློམས་ནས་སློབ་བཤད་འཆད་ཐབས་གསང་ཆེན་
མཛོད་བརྒྱ་འབྱེད་པའི་ལེགས་བཤད་འཕྲུལ་གྱི་ལྡེའུ་མིག་ཅེས་བྱ་བ་དང། སློབ་བཤད་འདྲེན་པའི་
ཤིང་རྟ་ཟུང་གི་ཁྲིད་ཡིག་གཉིས་ཀྱི་དགོངས་གནད་འགལ་མེད་སྙིང་པོར་དྲིལ་ཏེ་གོ་བདེར་བཀོད་

པ་སོམ་ཉིའི་མུན་སེལ་ཞེས་བྱ་བ་དག་ནི་བདག་གིས་བགྱིས་ཁུལ་དུ་ཞུས་པའོ།། །། །
ཚར་ཆེན་རིན་པོ་ཆེའི་གསུང་བཤེས་གཉེན་དམ་པ་བསྟེན་ཐབས་ཤློ་ཀ་བཅུ་པའི་འགྲེལ་པ་
དངོས་གྲུབ་རིན་པོ་ཆེའི་སྒོ་འབྱེད་ཀྱི་བརྒྱུད་པ་ནི། ཚར་ཆེན། མཁྱེན་བརྩེ། བསོད་
ནམས་ཆོས་འཕེལ། དབང་ཕྱུག་རབ་བརྟན། འཇམ་དབྱངས་ཆོས་སྐྱོང་དབང་ཕྱུག །རིན་
ཆེན་བསོད་ནམས་མཆོག་གྲུབ། བྱམས་པ་ངག་དབང་ལྷུན་གྲུབ། ངག་དབང་ཀུན་དགའ་
ལྷུན་གྲུབ། ཀུན་དགའ་ལེགས་པའི་འབྱུང་གནས། ངག་དབང་ཀུན་དགའ་བློ་གྲོས། འཆི་
མེད་བསྟན་པའི་ཉི་མ། འཕེལ་རྒྱས་སློབ་དཔོན་ཀུན་དགའ་བཀྲ་ཤིས། འཇམ་མགོན་པདྨ་བདུད་
འདུལ་དབང་ཕྱུག །འཇམ་དབྱངས་ཀུན་དགའ་རྒྱལ་མཚན། ངག་དབང་རྡོ་རྗེ་རིན་ཆེན།
འཇམ་མགོན་ངག་དབང་ལེགས་གྲུབ། རྡོ་རྗེ་འཆང་བྱམས་པ་ཀུན་དགའ་བསྟན་པའི་རྒྱལ་མཚན།
དེས་བདག་ལའོ།། །།
༈ བདག་ཆེན་རྡོ་རྗེ་འཆང་བློ་གྲོས་རྒྱལ་མཚན་གྱིས་མཛད་པའི་དམ་ཚིག་རྣམ་བཤད་
ཀྱི་འགྲེལ་པ་རྩ་ལྟུང་འཁྲུལ་སྤོང་གི་དགོངས་པ་རབ་ཏུ་གསལ་བའི་བརྒྱུད་པ་ནི། ཀུན་བློ་ཡན་
གསུང་ངག་རྩ་བའི་བརྒྱུད་པ་ལྟར་ལ། དེ་ནས་ཡར་ལུང་པ་ནམ་མཁའ་ལེགས་པ། འདྲེན་
མཆོག་ངག་དབང་རིན་ཆེན། ཁམས་སྟོན་ངག་དབང་བཟང་པོ། དཔོན་སློབ་ངག་དབང་ལེགས་
གྲུབ། མཁན་ཆེན་བྱམས་པ་ཀུན་དགའ་བསྟན་པའི་རྒྱལ་མཚན། དེས་བདག་ལའོ།། །། །
༈ དཔལ་ས་སྐྱ་པ་ཆེན་པོ་སྔགས་འཆང་བླ་མ་ཐམས་ཅད་མཁྱེན་པ་ངག་དབང་ཀུན་
དགའ་བསོད་ནམས་ཀྱིས་མཛད་པའི་རྩ་རླུང་འཁྲུལ་འཁོར་ལ་བརྟེན་ནས་རྣལ་འབྱོར་པ་རྣམས་
ཟབ་ལམ་བྱང་ཆུབ་སྒྲུབ་པའི་རིམ་པ་བཀླགས་ཆོག་མའི་བརྒྱུད་པ་ནི། མཛད་པ་པོ་ནས་བྱམས་
པ་ཀུན་དགའ་བསྟན་པའི་རྒྱལ་མཚན་བར་ལམ་འབྲས་རྩ་བའི་བརྒྱུད་པ་ལྟར་རམ། ཡང་ན།
འདྲ་མིན་བཅས་གོང་ངོར་ཆེན་གྱི་རྣམ་དག་མ་དང་འདྲའོ།། །།
ཆོས་རྗེ་མཁས་གྲུབ་ཀུན་དགའ་དཔལ་ལྡན་གྱིས་མཛད་པའི་ལུས་སྦྱོར་དང་འཁྲུལ་འཁོར་
གྱི་ལག་ལེན་གསལ་བར་འདོམས་པ་སྔགས་འཆང་རིན་པོ་ཆེའི་དོ་ཤལ་ཉིད་ལུང་རྒྱུན་མ་བཞུགས་
པས་བདག་གིས་གཏུམ་མོའི་མེ་དྲོད་རང་འབར་ཞེས་བྱ་བར་མཚན་བསྒྱུར་ཏེ་ལུང་སྤེལ་ཞུས་ཁུལ་

ཡང་བདག་ཆེན་གྱི་གསུང་བརྡ་དོན་གསལ་བའི་ཁྲིད་ཡིག །ལམ་སྦས་ཏེ་བཤད་པའི་
མན་ངག་གི་ཟིན་བྲིས། འཁོར་འདས་དབྱེར་མེད་ཀྱི་ཁྲིད་ཡིག་བཅས་ཀྱི་བརྒྱུད་པ་ནི། འདྲ་
མིན་གཉིས་ཀ་གོང་དམ་ཚིག་རྣམ་བཤད་ལྟར་རོ།། །
པཎ་ཆེན་ངག་དབང་ཆོས་གྲགས་ཀྱིས་མཛད་པའི་གསུང་ངག་རིན་པོ་ཆེ་ལམ་འབྲས་བུ་
དང་བཅས་པའི་ལོ་རྒྱུས་དང་དམིགས་གནད་ཅུང་ཟད་བཤད་པའི་ཡི་གེའང་ལུང་རྒྱུན་མ་བཞུགས་
པ་འདྲ་བས་བདག་གིས་ལུང་སྤེལ་ཞུས་ཁུལ་ལོ།། །།
བདག་ཆེན་གྱིས་མཛད་པའི་རྡོར་དྲིལ་རྣམ་བཤད་ཀྱི་བརྒྱུད་པ་ནི། མཛད་པ་པོ་ནས་
ཀུན་བློ་ཡན་གོང་དམ་ཚིག་རྣམ་བཤད་དང་འདྲ་ཞིང་། དེ་ནས་ཀུན་དགའ་མཁས་གྲུབ་དབང་
པོ། བྱམས་པ་ཀུན་དགའ་བསྟན་འཛིན། རྡོ་རྗེ་འཆང་བྱམས་པ་ཀུན་དགའ་བསྟན་པའི་
རྒྱལ་མཚན། དེས་བདག་ལའོ།། ། །
ཡང་བདག་ཆེན་གྱིས་མཛད་པའི་བདུད་རྩི་རིལ་བུའི་སྒྲུབ་ཐབས་ཤིན་ཏུ་གསལ་བའི་
བརྒྱུད་པ་ནི། མཛད་པ་པོ་ནས་ཀུན་བློའི་བར་གོང་དམ་ཚིག་རྣམ་བཤད་ལྟར་ལ། དེ་ནས་
ནམ་མཁའ་འཆི་མེད། ཀུན་དགའ་བསྟན་འཛིན། བསྟན་པའི་རྒྱལ་མཚན། དེས་བདག་
ལའོ།། །། །
ཨབྷཱའི་བྱད་ཟློག་ནི་པོད་དམར་ནས་ཕྱུང་བས་བརྒྱུད་པའང་དེ་ལྟར་རོ།། །།
གསུང་ངག་རིན་པོ་ཆེ་ལམ་འབྲས་བུ་དང་བཅས་པ་ལ་ཉེ་བར་མཁོ་བའི་ཟིན་བྲིས་མགོན་
རྐྱང་གི་རྗེས་གནང་སོགས་ཁའུ་བྲག་རྫོང་པའི་བཞེད་པ་མ་ནོར་བ་མགོན་པོ་བསོད་ནམས་མཆོག་
ལྡན་གྱི་གསུང་རྒྱུན་དང་། ངོར་རྫོང་ཚར་པའི་གསུང་རབ་རིན་པོ་ཆེའི་སྒོ་བརྒྱ་འབྱེད་པའི་ལྡེའུ་མིག་
ཞྭ་ལུ་མཁན་ཆེན་ཚེ་དབང་ལྷུན་གྲུབ་རབ་བརྟན་གྱིས་མཛད་པ་བཅས་པའི་བརྒྱུད་པ་ནི། མཛད་པ་
པོ་སོ་སོ་ནས། མཁྱེན་རབ་བྱམས་པ། རྨོར་ཆེན། གནས་གསར། ཀུན་བློ་མན་མཁྱེན་བརྩེའི་སྣང་
གསུམ་བརྒྱུད་པ་དང་འདྲའོ།། །། །
ཀུན་མཁྱེན་ཀླུ་སྒྲུབ་རྒྱ་མཚོས་མཛད་པའི་གསུང་ངག་སློབ་བཤད་ཁོག་དབུབ་གནད་ཀྱི་
བེའུ་བུམ། ཐུན་མོང་མིན་པའི་བརྗེད་ཐོ་ཁོག་དབུབ་ཀྱི་དཀྱུས་སུ་བྲི་བར་མ་བྱས་པ་དབང་ཆུའི་
ངོས་འཛིན། གསུང་ངག་སློབ་བཤད་ཐུན་མོང་མ་ཡིན་པའི་ཁྲིད་ཀྱི་ཁྱད་ཆོས་ཡོངས་འཛིན་དམ་

པའི་གསུང་གི་བདུད་རྩི་ཟིན་བྲིས་སུ་བཀོད་པ་ཁྲིད་ཡིག་ཟླ་བའི་ཐིག་ཕྲེང་གི་གསལ་བྱེད་སློབ་
བཤད་བསྟན་པ་རྒྱས་པའི་ཉི་འོད། ལམ་འབྲས་ཀྱི་ཁྲིད་དཔེ་གནད་དྲིལ་བའི་ཉམས་ལེན་སྙིང་
པོ། རྣམ་འགྲེལ་བཅུ་གཅིག་གི་ངོས་འཛིན་བཅས་ལུང་རྒྱུན་མ་བཞུགས་པས་བདག་གིས་ལུང་
སྤེལ་ཞུས་ཁུལ་ལོ།། །། །
བདག་ཆེན་རྡོ་རྗེ་འཆང་གིས་མཛད་པའི་ལམ་ཟབ་བླ་མའི་རྣལ་འབྱོར་ཉམས་སུ་བླང་ཚུལ་
གྱི་བརྒྱུད་པ་ནི། དམིགས་བསལ་མ་རྙེད་ཀྱང་གོང་དམ་ཚིག་རྣམ་བཤད་ཅན་དང་མཚུངས་སམ་
སྙམ་མོ།། །།
ཚར་ཆེན་རིན་པོ་ཆེའི་གསུང་ལམ་རིམ་སྨོན་ལམ་གྱི་རྣམ་བཤད་རྒྱལ་བ་དགྱེས་པའི་
རོལ་མོ་གཟིམས་འོག་སྤྲུལ་སྐུ་བྱམས་པ་ངག་དབང་བསྟན་འཛིན་སྙན་གྲགས་ཀྱིས་མཛད་པར་
ལུང་རྒྱུན་མ་བཞུགས་པས་བདག་གིས་ཐུགས་དམ་གནད་ནས་བསྐུལ་བའི་རོལ་མོ་ཞེས་མཚན་
བསྒྱུར་ཏེ་ལུང་སྤེལ་ཞུས་ཁུལ་ལོ།། །།
རྒྱལ་སྲས་བློ་གྲོས་མཐའ་ཡས་ཀྱིས་མཛད་པའི་ལམ་སྐོར་ཕྱི་མ་བརྒྱད་ལ། ཏོག་རྩེ་བའི་
བསམ་གྱིས་མི་ཁྱབ་པའི་ཁྲིད་ཡིག་བཀྲ་ཤིས་དྭངས་ཤེལ་མེ་༡ལོང་། །ཌོམྦི་པའི་ལྷན་ཅིག་སྐྱེས་
གྲུབ་ཀྱི་ཁྲིད་ཡིག་བཀྲ་ཤིས་གི་ཝང་སྨན་༢བཅུད། ཀླུ་སྒྲུབ་ཀྱི་མཆོད་རྟེན་དྲུང་ཐོབ་ཀྱི་ཁྲིད་
ཡིག་བཀྲ་ཤིས་བིལ་བའི་ལྗོན་༣བཟང་། ངག་དབང་གྲགས་པའི་ཕྱག་ཆེན་ཡི་གེ་མེད་པའི་
ཁྲིད་ཡིག་བཀྲ་ཤིས་དཱུརྱའི་མྱུ་གུ །པདྨ་བཛྲའི་བསྐྱེད་རིམ་ཟབ་པའི་ཚུལ་དགུའི་ཁྲིད་ཡིག་
བཀྲ་ཤིས་ཡུངས་ཀར་གོང་(བུ། །ནག་པོ་པའི་གཏུམ་མོ་ལམ་རྫོགས་ཀྱི་ཁྲིད་ཡིག་ལི་ཁྲིའི་ཐིག་
ལེ༦། ནག་པོ་ཨུ་ཙི་ཊ་འཆི་བ་མེད་པའི་ཡོན་པོ་བསྲང་བའི་ཁྲིད་ཡིག་བཀྲ་ཤིས་ཞོའི་སྙིང་པོ༧།
ཨིནྡྲ་བྷུ་ཏིའི་ཕྱག་རྒྱའི་ལམ་གྱི་ཁྲིད་ཡིག་བཀྲ་ཤིས་དུང་དཀར་གཡས་འཁྱིལ་བཅས་པའི་བརྒྱུད་པ་
ནི། མཛད་པ་པོས་བདག་བློ་གཏེར་དབང་པོར་བཀའ་དྲིན་དུ་སྩལ་པའོ།། །། །
གཟིམས་འོག་སྤྲུལ་སྐུ་བྱམས་པ་ངག་དབང་བསྟན་འཛིན་སྙན་གྲགས་ཀྱིས་མཛད་པའི་རྗེ་
བཙུན་ས་སྐྱ་པའི་བཞེད་པ་ལྟར་མདོ་སྔགས་ཀྱི་ལྟ་བའི་སྙིང་པོ་ཕྱིན་ཅི་མ་ལོག་པར་བཤད་པ་ནོར་
བུའི་མེ་ལོང་ལུང་རྒྱུན་མ་བཞུགས་པས་བདག་གིས་ལུང་སྤེལ་ཞུས་ཁུལ་ལོ།། །
ངོར་ཆེན་ཐམས་ཅད་མཁྱེན་པ་དཀོན་མཆོག་ལྷུན་གྲུབ་ཀྱི་གསུང་དཔལ་ཀྱེ་རྡོ་རྗེ་ལྷ་དགུའི

མངོན་པར་རྟོགས་པ་འབྲིང་དུ་བྱ་བ་ཡན་ལག་དྲུག་གི་མཛེས་རྒྱན། ལུས་དཀྱིལ་མཛེས་རྒྱན།
དབང་ཆུ་མཛེས་རྒྱན། གཏོར་ཆོག་མཛེས་རྒྱན། དབང་ཆོག་ལུང་དང་མན་ངག་གི་སྙིང་པོ་
བསྡུས་པ་བཅས་ཀྱི་བརྒྱུད་པ་ནི། མཛད་པ་པོ་ཐམས་ཅད་མཁྱེན་པ་དཀོན་མཆོག་ལྷུན་གྲུབ་ནས།
པཎ་ཆེན་ནམ་མཁའ་དཔལ་བཟང་། མཁས་གྲུབ་དཔལ་ལྡན་དོན་གྲུབ། འཇམ་མགོན་
དཔལ་མཆོག་རྒྱལ་མཚན། མཁས་གྲུབ་སངས་རྒྱས་ཕུན་ཚོགས། མཚུངས་མེད་བསོད་
ནམས་དཔལ་ལྡན། མཁན་ཆེན་དཔལ་ལྡན་ཆོས་སྐྱོང་། དེ་དཔོན་རིན་ཆེན་མཆོག་གྲུབ།
ལྷུན་གྲུབ་སྟེང་གི་བླ་མ་ཀུན་དགའ་བསོད་ནམས། ཡེ་ན་བསོད་ནམས་རྒྱལ་མཚན། བླ་མ་དམ་
པ་དགེ་འདུན་རྒྱ་མཚོ། བྱམས་པ་ཀུན་དགའ་བསྟན་འཛིན། སྤྲུལ་སྐུ་ཤེས་རབ་རྒྱ་མཚོ། བཀའ་
དྲིན་མཚུངས་མེད་མཁན་ཆེན་རྡོ་རྗེ་འཆང་འཇམ་དབྱངས་ཤེས་རབ་རྒྱ་མཚོ། དེས་བདག་བློ་གཏེར་
དབང་པོ་ལའོ། །ཀྱེ་རྡོར་ནང་མཆོད་སྐབས་ཀྱི་བླ་བརྒྱུད། བསྟོད་བཀྲ། རིགས་ལྔའི་ཕྱག་
མཚན་བཅས་ཀྱི་བརྒྱུད་པ་ནི། དམིགས་སུ་མ་སྨོས་ཀྱང་དབང་ཆུ་ཆེན་མོའི་ཁོངས་ལས་མི་འདའ་
བར་འབྲེལ་ནས་གནས་སྙམ་མོ།། །། །
བདག་ཆེན་གྱིས་མཛད་པའི་དཔལ་ཀྱེ་རྡོ་རྗེ་མན་ངག་ལུགས་ཀྱི་ལམ་དབང་བསྐུར་བའི་ཆོ་
ག་རྩ་བའི་བརྒྱུད་པ་ནི། གོང་དམ་ཚིག་རྣམ་བཤད་ལྟར་ལ། དེར་ཟིན་དང་ངག་འདོན་སྦས་པའི་
ཚུལ་དུ་བཞུགས་པ་རྣམས་ཕྱུང་སྟེ་མཚན་གྱི་རྣམ་པར་བཀླགས་ཆོག་ཏུ་བསྡེབས་པ་པོ་ནི་བདག་
ཉིད་དོ།། །། །
ཚར་ཆེན་གྱིས་མཛད་པའི་ཀྱེ་རྡོར་དབང་ཆུའི་གསལ་བྱེད་ལྷན་ཐབས་ནོར་བུའི་ཕྲེང་བའི་
བརྒྱུད་པ་ནི། གོང་བཤེས་གཉེན་བསྟེན་ཚུལ་བློ་ཀ་ལྔ་བཅུའི་འགྲེལ་པ་ལྟར་རོ། །
རྒྱུ་དབང་གི་སྐབས་ཀྱི་ཟུར་རྒྱན་མཐའ་དཔྱོད་ཚར་ལུགས་ཀྱི་གསུང་རྒྱུན་ལྟར་བྲིས་པ་ལུང་རྒྱུན་མ་
བཞུགས་པས་བདག་གིས་ལུང་སྤེལ་ཞུས་ཁུལ་ལོ།། །།
དཔལ་ས་སྐྱ་པ་འཇམ་མགོན་ཨ་མེས་ཞབས་ངག་དབང་ཀུན་དགའ་བསོད་ནམས་ཀྱིས་
མཛད་པའི་རྗེ་བཙུན་རྡོ་རྗེ་བདག་མེད་མ་ལྷ་མོ་བཅོ་ལྔའི་སྒྲུབ་ཐབས་མ་ནོར་དོན་གསལ་དང་།
དཀྱིལ་ཆོག་གསལ་བྱེད་ཕྲིན་ལས་ཀུན་ཁྱབ། དབང་ཆོག་གཞན་ཕན་བདུད་རྩིའི་རོལ་མཚོ་
བདག་གིས་ཞལ་གསལ་ཅུང་ཟད་ཞུས་པ་བཅས་ཀྱི་བརྒྱུད་པ་ནི། གོང་དབང་གི་བརྒྱུད་པ་ལས་

གཉིས་སུ་མ་མཆིས་སོ།། །།
སྒྲུབ་ཐབས་དང་དཀྱིལ་ཆོག་གི་ཐོ་ཡིག་དཀོན་མཆོག་ལྷུན་གྲུབ་ཀྱི་གསུང་ནི་གོང་ཡབ་
བཀའ་དང་དབྱེར་མེད་དོ།། །། །
པཎ་ཆེན་ངག་དབང་ཆོས་གྲགས་ཀྱིས་མཛད་པའི་བྱིན་རླབས་སྐོར་ལ། བརྒྱུད་པའི་
ཁྱད་པར་གཉིས་ལྡན་གྱི་སེམས་བསྐྱེད་ཆོ་ག་སེམས་ཉིད་ངལ་འཚོའི་བདུད་རྩི། སློབ་མ་རྗེས་
འཛིན་ཉམས་སུ་བླང་བདེ། ཨཥྛ་སོགས་ཀྱི་བཟླས་ལུང་གོ་བདེར་བཀོད་པ། ཚར་གསུམ་
ཁུག་པའི་བྱིན་རླབས་གསང་ཆེན་ཆོས་ཀྱི་རྔ་ཆེན། ལམ་དབང་གི་མཐའ་དཔྱད་དང་ཟུར་འདེབས།
བདག་མེད་མའི་བྱིན་རླབས་ལེགས་བྱས་གཏམ་གྱི་བདུད་རྩི། ལམ་ཟབ་བླ་མའི་རྣལ་འབྱོར་གྱི་
བྱིན་རླབས་གོ་བདེ་དོན་གསལ་མཁས་ལ་ཉེར་མཁོ། བླ་མ་རིན་འབྱུང་གི་ཉམས་ལེན་བྱིན་རླབས་
དང་བཅས་པ་འདོད་རྒུའི་དཔལ་འབྱོར་མ་ལུས་པའི་འབྱུང་གནས་ལེགས་བྱས་ཀྱི་རྔ་བོ་ཆེ། ལམ་
ཟབ་ནང་མའི་བྱིན་རླབས་དབང་བཞིའི་ཆུ་རྒྱུན་མི་ནུབ་འཕེལ་བའི་གཏམ། བིར་སྲུང་ཐུན་མོང་
བའི་བྱིན་རླབས་ངོར་ཆེན་གསུང་ལ་ཟུར་འདེབས་མཛད་པ། བིར་སྲུང་ཐུན་མིན་གྱི་བྱིན་རླབས་
ཀུན་མཁྱེན་གསུང་ལ་ཟུར་འདེབས་མཛད་པ། བརྡ་དོན་གསལ་བའི་བྱིན་རླབས་གཉིས་ལས་
གསུམ་བྱུང་གི་གོ་དོན་དང་བཅས་པ། ལམ་སྦས་བཤད་ཀྱི་བྱིན་རླབས་བཀླགས་ཆོག་ཏུ་བཀོད་
པ། བརྡ་ཚིག་བརྒྱུད་ཀྱི་བྱིན་རླབས་གོ་བདེ་བཀླགས་ཆོག །རྣམ་འཇོམས་བིར་ལུགས་ལྷ་
བདུན་ཅུ་དོན་ལྔའི་སྒྲུབ་ཐབས་ནུབ་པ་རིག་འཛིན་གྲགས་ཀྱི་གསུང་ལ་ཟུར་འདེབས་ཀྱིས་བརྒྱན་
པ། སྒྲུབ་པ་ལུང་སྦྱིན་དང་གསང་བཅུའི་རྒྱས་གདབ་བཀླགས་ཆོག་མཐའ་དཔྱོད་དང་བཅས་པ་
ལེའུ་ཚན་བཅུ་དྲུག་གི་བརྒྱུད་པ་ནི། མཛད་པ་པོ་ནས། བྱམས་པ་ངག་དབང་རྣམ་རྒྱལ། བྱམས་
པ་བཀྲ་ཤིས་ལྷུན་གྲུབ། མཁན་ཆེན་བཟང་པོ་རྒྱལ་མཚན། ས་སྐྱ་པ་ཀུན་དགའ་བཀྲ་ཤིས།
ཡབ་རྗེ་བསོད་ནམས་རིན་ཆེན། ངག་དབང་ཀུན་དགའ་བློ་གྲོས། གྲུབ་དབང་རིན་ཆེན་རྒྱལ་
མཚན། ལྔ་རིག་ཀུན་དགའ་བཀྲ་ཤིས། སྔགས་འཆང་ཀུན་དགའ་རིན་ཆེན། ཡོངས་འཛིན་
བློ་གྲོས་རྒྱལ་མཚན། རྗེ་ངག་དབང་ལེགས་གྲུབ། ཆོས་རྗེ་ཀུན་དགའ་འཇམ་དབྱངས། དེས་
བདག་བློ་གཏེར་ལའོ།། །།
ཀུན་མཁྱེན་གོ་རམས་པ་བསོད་ནམས་སེང་གེའི་གསུང་ལམ་དུས་ཀྱི་དབང་བསྐུར་བ་དང་

གསོ་བ། བིར་སྲུང་ཐུན་མོང་མ་ཡིན་པའི་བྱིན་རླབས། རྣམ་འཇོམས་བིར་ལུགས་ཀྱི་བྱིན་རླབས།
མགོན་རྐྱང་གི་རྗེས་གནང་བཅས་ཀྱི་བརྒྱུད་པ་ནི། ཀུན་མཁྱེན་བསོད་ནམས་སེང་གེ །འདྲེན་
མཆོག་དཀོན་མཆོག་འཕེལ་བ། ཐམས་ཅད་མཁྱེན་པ་དཀོན་མཆོག་ལྷུན་གྲུབ། པཎ་ཆེན་
ནམ་མཁའ་དཔལ་བཟང་། དེ་ལས་ཁྲི་ཆེན་ཀུན་དགའ་བསོད་ནམས་ལྷུན་གྲུབ་དང་། ངག་
དབང་མཆོག་ལེགས་རྡོ་རྗེ་གཉིས། གཉིས་ཀ་ལས་མཁྱེན་རབ་བསྟན་འཛིན་བཟང་པོ། བྱམས་
པ་ངག་དབང་ལྷུན་གྲུབ། ངག་དབང་ཀུན་དགའ་ལྷུན་གྲུབ་། གྲུབ་དབང་སངས་རྒྱས་རྒྱ་མཚོ།
གནས་གསར་པ་ངག་དབང་ཀུན་དགའ་ལེགས་པའི་འབྱུང་གནས། ས་ཆེན་ཀུན་དགའ་བློ་གྲོས།
ཀུན་དགའ་མཁས་གྲུབ་དབང་པོ། བྱམས་པ་ཀུན་དགའ་བསྟན་འཛིན། འཇམ་དབྱངས་མཁྱེན་
བརྩེའི་དབང་པོ། ཆོས་རྗེ་ཀུན་དགའ་འཇམ་དབྱངས། དེས་བདག་ལའམ། ཡང་ན།
དཀོན་མཆོག་ལྷུན་གྲུབ་ཡན་གོང་ལྟར་ལ། དེ་ནས་དཀོན་མཆོག་རྒྱ་མཚོ། ཤེའུ་ལོ་ཙཱ་བ།
མཁྱེན་རབ་བསྟན་འཛིན་བཟང་པོ་མན་གོང་དང་འདྲའོ།། །།
རྒྱལ་ཚབ་དམ་པ་ཀུན་དགའ་དབང་ཕྱུག་གིས་མཛད་པའི་ལྷ་ཐམས་ཅད་ཀྱི་གསང་སྔགས་
ཡི་གེ་བརྒྱ་བའི་བཟླས་ལུང་དང་། ཨཥྛའི་བཟླས་ལུང་གཉིས་ཀྱི་བརྒྱུད་པ་ནི། མཛད་པ་པོ་ནས་
བཟུང་ཆོས་རྗེ་ཀུན་དགའ་འཇམ་དབྱངས་ཀྱིས་བདག་ལ་གནང་བའི་བར་ལམ་འབྲས་པོད་དམར་
རྩ་བའི་བརྒྱུད་པ་ཇི་ལྟ་བ་བཞིན་ནོ།། །།
འཇམ་མགོན་ཀུན་བློས་མཛད་པའི་རྟེན་འབྲེལ་སྲུང་བའི་བྱིན་རླབས་བྱ་ཚུལ་རྟེན་
འབྲེལ་རབ་གསལ་གྱི་བརྒྱུད་པ་ནི། ངག་དབང་ཀུན་དགའ་བློ་གྲོས་ནས་བཟུང་ཆོས་རྗེ་ཀུན་
དགའ་འཇམ་དབྱངས་ཀྱིས་བདག་ལ་སྩལ་བའི་བར་གོང་ངག་ཆོས་ཀྱི་བྱིན་རླབས་རྣམས་ཀྱི་བརྒྱུད་
པ་ལྟར་རོ།། །། །
སྙིགས་དུས་ཀྱི་རྒྱལ་བ་གཉིས་པ་རྗེ་མཁྱེན་བརྩེའི་དབང་པོས་མཛད་པའི་རྟེན་འབྲེལ་སྙིང་
པོའི་གཟུངས་དང་འབྲེལ་བའི་སྲུང་བ་ཟབ་མོ་བྱིན་རླབས་མན་ངག་དང་བཅས་པ་ལ་དགེ་སློང་ནོར་
བན་རཀྵི་ཏས་ཐོ་གར་ཡུལ་ནས་རྙེད་ཅེས་པ་དང་། རྗེ་བཙུན་ས་སྐྱ་པ་ཆེན་པོས་མཛད་པ། འཇམ་
དབྱངས་ས་པཎ་གྱི་གསུང་སྒྲོས་ཆོས་རྒྱལ་འཕགས་པས་མཛད་པ་བཅས་ཡིག་རྙིང་ཚོ་གསུམ་དང་།
རྗེ་ཉིད་ཀྱི་གསུང་རྟེན་འབྲེལ་སྲུང་བའི་བྱིན་རླབས་བྱ་ཚུལ་མན་ངག་དང་བཅས་པ་ཕན་བདེའི་ཆར་

སྤྲིན་བཅས་པའི་བརྒྱུད་པ་ནི། རྗེ་དེ་ཉིད་ཀྱིས་བདག་ལ་བཀའ་དྲིན་དུ་སྩལ་བས། ཡིག་རྙིང་
གསུམ་གྱི་བརྒྱུད་ཁུངས་འཚོལ་བར་འདོད་ན་སྒྲུབ་བཏུས་སུ་བལྟས་པས་ཤེས་སོ།། ། །
ཐར་པཎ་གྱིས་མཛད་པའི་ལམ་ཟབ་བླ་མའི་རྣལ་འབྱོར་བིར་སྲུང་ཐུན་མོང་བ། བརྡ་
དོན་གསལ་བ། བརྡ་ཚིག་བརྒྱུད། རྣམ་འཇོམས་བིར་ལུགས། སྒྲུབ་པ་ལུང་སྦྱིན་བཅས་ཀྱི་
བྱིན་རླབས་དང་ལུང་དབྱེར་མེད་པའི་བརྒྱུད་པ་ནི། རྡོ་རྗེ་འཆང་། བདག་མེད་མ། བིརླ་
པ། དཀར་པོ་རྣམ་གསུམ། ས་པཎ། ཚོགས་སྒོམ་པ། ཉན་ཆེན་པ། བྲག་ཕུག་པ།
བླ་མ་དམ་པ། དཔལ་ལྡན་ཚུལ་ཁྲིམས། བུདྡྷ་ཤྲཱི། ངོར་ཆེན་དང་། མུས་ཆེན་གཉིས་ཀ་
ལས། རྒྱལ་ཚབ་དང་། ཀུན་མཁྱེན། ཕྱི་མ་གསུམ་ག་ལས་ཡོངས་འཛིན་དང་། ས་
ལོ་འཇམ་པའི་རྡོ་རྗེ། དེ་གཉིས་ཀ་ལས་ཐམས་ཅད་མཁྱེན་པ་དཀོན་མཆོག་ལྷུན་གྲུབ། དེ་
ནས་སྔགས་འཆང་ཆེན་པོ། བསོད་ནམས་དབང་པོ། ཀུན་དགའ་བསོད་ནམས། ཀུན་
དགའ་བཀྲ་ཤིས། བསོད་ནམས་རིན་ཆེན། ཀུན་དགའ་བློ་གྲོས། ནམ་མཁའ་འཆི་མེད།
ཀུན་དགའ་བསྟན་འཛིན། བསྟན་པའི་རྒྱལ་མཚན། དེས་སོ།། །།ཡང་ན། དཀོན་
མཆོག་ལྷུན་གྲུབ་ནས། སངས་རྒྱས་སེང་གེ །ནམ་མཁའ་དཔལ་བཟང་། དཔལ་ལྡན་དོན་
གྲུབ། དཔལ་མཆོག་རྒྱལ་མཚན། སངས་རྒྱས་ཕུན་ཚོགས། བསོད་ནམས་དཔལ་ལྡན།
དཔལ་ལྡན་ཆོས་སྐྱོང་། ཆོས་སྐྱོང་བཟང་པོ། ནམ་མཁའ་འཆི་མེད་མན་འདྲའོ།། །། །
རྗེ་མཁྱེན་བརྩེའི་དབང་པོས་མཛད་པའི་རྗེ་བཙུན་རྡོ་རྗེ་བདག་མེད་མའི་བྱིན་རླབས་བྱ་
ཚུལ་ཉུང་ངུ་རྣམ་གསལ་བདེ་ཆེན་དཔལ་སྟེར་གྱི་བརྒྱུད་པ་ནི། མཛད་པ་པོ་རྗེ་བླ་མ། རྡོ་རྗེ་
འཆང་བསྟན་པའི་རྒྱལ་མཚན། དེས་སོ།། །།
ཚར་ཆེན་ཆོས་ཀྱི་རྗེས་མཛད་པའི་བླ་མཆོད་དངོས་གྲུབ་ཆར་འབེབས་ཀྱི་རྩ་བའི་བརྒྱུད་པ་
ནི། གོང་གི་བཤེས་གཉེན་བསྟེན་ཐབས་བློ་ཀ་ལྔ་བཅུ་པའི་འགྲེལ་པ་ལྟར་ལ། ཁ་སྐོང་དང་
ཡང་སྐོང་གི་བརྒྱུད་པ་ནི། མཛད་པ་པོ་སོ་སོ་མན་གཞུང་ཚིག་དེ་ཉིད་དང་འབྲེལ་ལོ།། །། །
རིགས་བརྒྱའི་ཁྱབ་བདག་རྡོ་རྗེ་འཆང་བྱམས་པ་ཀུན་དགའ་བསྟན་པའི་རྒྱལ་མཚན་གྱིས་
མཛད་པའི་གསུང་ངག་རིན་པོ་ཆེ་སློབ་བཤད་པའི་ལུགས་ཀྱི་ཚོགས་གསོག་པར་བྱེད་པ་མཎྜལ་གྱི་
རྣལ་འབྱོར་དང་། བྱིན་རླབས་འཇུག་པར་བྱེད་པ་བླ་མའི་རྣལ་འབྱོར་བཅས་ཀྱི་ཉམས་ལེན་ཡེ་

ཤེས་ཉིན་བྱེད་འདྲེན་པའི་ཤིང་རྟ། རྗེ་མཁྱེན་བརྩེའི་དབང་པོས་མཛད་པའི་ལམ་ཟབ་ཕྱི་མའི་
ཉམས་ལེན་ཤིན་ཏུ་བསྡུས་པ་བྱིན་རླབས་མཆོག་སྩོལ་བཅས་ཀྱི་བརྒྱུད་པ་ནི། རྗེ་བླ་མ་གཉིས་
ནས། ཆོས་རྗེ་ཀུན་དགའ་འཇམ་དབྱངས། དེས་བདག་ལའོ།། །། །
གོང་མ་ཀུན་དགའ་བཀྲ་ཤིས་ཀྱིས་མཛད་པའི་ལམ་ཟབ་ཕྱི་ནང་དང་། བིར་སྲུང་ཕྱི་ནང་གི་
ཉམས་ལེན། མཁས་གྲུབ་སངས་རྒྱས་ཕུན་ཚོགས་ཀྱིས་བསྒྲིགས་པའི་རིན་འབྱུང་བེའུ་བུམ་དུས་
གསུམ་སངས་རྒྱས་ཐམས་ཅད་ཀྱི་བགྲོད་པ་གཅིག་པའི་ལམ་མཆོག་ཟབ་མོ་བླ་མའི་རྣལ་འབྱོར་གྱི་
རྒྱས་པའི་ཕྲིན་ལས་ཉམས་ལེན་བཅས་ཀྱི་བརྒྱུད་པ་ནི། མཛད་པ་པོ་ནས་རིམ་པར་བརྒྱུད་དེ་
ཡབ་རྗེ་ཀུན་དགའ་བློ་གྲོས་ལ་བཀའ་བབས་ཤིང་། དེ་ཕྱིན་ངོར་ཆེན་གྱི་རྣམ་དག་མའི་བརྒྱུད་
པའི་རྗེས་སུ་སྙེགས་སོ།། །།
འཇམ་མགོན་ངག་དབང་ལེགས་གྲུབ་ཀྱིས་མཛད་པའི་བླ་མ་རིན་འབྱུང་གི་རྣལ་འབྱོར་
འདོད་རྒུ་ལྷུན་གྲུབ་དང་། བླ་མ་རིགས་བཞིའི་རྣལ་འབྱོར་ལས་བཞི་ལྷུན་གྲུབ་བཅས་ཀྱི་བརྒྱུད་
པ་ནི། མཛད་པ་པོ་ནས། བླ་མ་སངས་རྒྱས་བསྟན་འཛིན། ཕན་བདེ་བཟང་པོ། ཀུན་
དགའ་འཇམ་དབྱངས། དེས་བདག་ལའོ།། །།ཡང་ན། མཛད་པ་པོ་ནས། རྗེ་མཁྱེན་
བརྩེའི་དབང་པོ། ཕན་བདེ་བཟང་པོ་མན་འདྲའོ།། །། །
མང་ཐོས་ཀླུ་སྒྲུབ་རྒྱ་མཚོས་མཛད་པའི་དཔལ་ཀྱེ་རྡོ་རྗེའི་བསྙེན་པ་གསུམ་གྱི་ལག་ལེན་
གསུང་ངག་བེའུ་བུམ་དང་། ངག་ཆོས་ཀྱིས་མཛད་པའི་ལམ་དུས་རྒྱས་འབྲིང་བསྡུས་གསུམ་གྱི་
རྣམ་དབྱེ་བདུད་རྩིའི་གཏམ་བཟང་དག་ལ་ལུང་རྒྱུན་མ་བཞུགས་པས་བདག་གིས་ལུང་སྤེལ་ཞུས་
ཁུལ་ལོ།། །།
བཟླས་དམིགས་ཞལ་ངོ་ཆིག་བརྒྱུད་དབང་རབ་པའི་གསུང་རྒྱུན་ནི་དམིགས་བསལ་མི་
སྣང་ཡང་། དབང་རབ་མན་ཁྲིད་གཞུང་རྣམས་དང་འབྲེལ་ལམ་སྙམ། །འཇམ་མགོན་ངག་
དབང་ལེགས་གྲུབ་ཀྱིས་མཛད་པའི་དཔལ་ཀྱེ་རྡོ་རྗེ་གཙོ་རྐྱང་གི་མངོན་རྟོགས་ལ་ལུས་དཀྱིལ་དང་
ལམ་དུས་ཀྱི་དབང་སྦྱར་བའི་ངག་འདོན་དང་། ཞར་བྱུང་ལུས་དཀྱིལ་རྐྱང་པ་ཉམས་སུ་ལེན་ཚུལ་
བཅས་ཀྱི་བརྒྱུད་པ་ནི། དེ་ཉིད་ཀྱི་གསུང་གོང་རིན་འབྱུང་ལྟར་རོ།། །།
ཤེའུ་ལོ་ཙཱ་བས་མཛད་པའི་དཔལ་ཀྱེ་རྡོ་རྗེའི་ཞི་བའི་སྦྱིན་སྲེག་དུས་ཐའི་ཆོ་ག་དང་བཅས་

པ་ཡེ་ཤེས་མེ་འོད་ཀྱི་བརྒྱུད་པ་ནི། མཛད་པ་པོ་ནས། མཆོག་ལེགས་རྡོ་རྗེ། བསྟན་འཛིན་
བཟང་པོ། བསྟན་འཛིན་ལྷུན་གྲུབ། ངག་དབང་ལྷུན་གྲུབ། ཀུན་དགའ་ལྷུན་གྲུབ། ཀུན་
དགའ་ལེགས་འབྱུང་། ཀུན་དགའ་བློ་གྲོས། ནམ་མཁའ་འཆི་མེད། ཀུན་དགའ་བསྟན་འཛིན།
དགེ་འདུན་རྒྱ་མཚོ། ཡར་ལུང་མཆོག་སྤྲུལ་བྱམས་པ་དངོས་གྲུབ་བསྟན་པའི་རྒྱལ་མཚན། ཕན་
བདེ་བཟང་པོ། རིགས་ཀུན་བདག་པོ་བཀའ་དྲིན་མཚུངས་མེད་མངའ་རི་ཆོས་རྗེ་ཀུན་དགའ་འཇམ་
དབྱངས། དེས་བདག་འཇམ་དབྱངས་བློ་གཏེར་དབང་པོ་ལ་དགྱེས་པས་སྩལ་པའོ།།
༈ གཉིས་པ་བསྟན་བཅོས་ཚད་མར་བྱ་བའི་སླད་དུ་གཞུང་རྡོ་རྗེའི་ཚིག་རྐང་གི་འགྲེལ་
བཤད་ལ། རྣམ་འགྲེལ་ཐམས་ཅད་ཀྱི་རྒྱལ་པོ་སྲས་དོན་མ་དང་། བླ་མ་དམ་པས་མཛད་པའི་
གཞུང་བཤད་མན་ངག་གཏེར་མཛོད་ཀྱི་བརྒྱུད་པ་ནི། གོང་གླེགས་བམ་གཉིས་ཀྱི་སྐབས་སུ་
སྨོས་པ་བཞིན་ནོ། །
༈ རྩ་བའི་ས་བཅད་བཞི་པ་དེ་རྣམས་ཀྱི་འཕྲོ་གཞི་བཀའ་ཚད་མ་ཟབ་གསང་གཉིས་སུ་
མེད་པ་དཔལ་ཀྱེ་རྡོ་རྗེ་ཞེས་བྱ་བའི་རྩ་བའི་རྒྱུད་ཀྱི་རྒྱལ་པོ་བརྟག་པ་གཉིས་པ་ཚུལ་བཞིའི་སྒོ་ནས་
བཤད་པའི་བརྒྱུད་པ་ལ། བརྒྱུད་པའི་རྩ་བ་ལུང་རྒྱུན་ནས་བཟུང་བ་ལྟར་ན། ཚུལ་དང་པོ་གསུམ་
སློབ་དཔོན་རིན་པོ་ཆེས་མཛད་པའི་རྒྱུད་སྡེ་སྤྱི་རྣམ་དང་། དཀོན་མཆོག་ལྷུན་གྲུབ་ཀྱི་ཚུལ་གསུམ་
མཛེས་རྒྱན། ཚུལ་བཞི་པ་རྗེ་བཙུན་རིན་པོ་ཆེའི་མངོན་རྟོགས་ལྗོན་ཤིང་ཆེན་མོ། དཀོན་
ལྷན་གྱི་གོང་མའི་དགོངས་རྒྱན་དང་། ལྗོན་ཆུང་། དངོས་གཞི་རྒྱུད་ཉིད་དག་ལྡན་གྱི་སྟེང་ནས་
འབྲུ་གཉེར་བ་བཅས་ཀྱི་ལུང་གི་བརྒྱུད་པ་ནི། སོ་སོའི་བཀའ་འབུམ་ལྟར་རོ། །བཤད་པའི་བརྒྱུད་
པ་ལ་འགྲེལ་པ་ལུགས་གཙོ་བོར་བཏོན་པ་དང་། མན་ངག་ལུགས་ཀྱི་བཤད་པ་གཉིས་ལས།
དང་པོ་ནི། རྡོ་རྗེ་འཆང་། བདག་མེད་མ། བིནྡྲ་པ། ཌོམྦི་ཧེ་རུ་ཀ །ཨ་ལ་ལ་བཛྲ། །
དཔལ་ལྡན་ནགས་ཁྲོད་པ། གནྡྷ་རི་པ། བསོད་སྙོམས་པ་ཛ་ཡ་བི། སློབ་དཔོན་སྦྱང་
དཀའ་ཟླ་བ། དགེ་སློང་དཔའ་བོ་རྡོ་རྗེ། ལོ་ཙཱ་བ་ཆེན་པོ་ཤཱཀྱ་ཡེ་ཤེས། འཁོན་དཀོན་མཆོག་
རྒྱལ་པོ། རྗེ་ས་ཆེན་ནམ། ཡང་ན། ལོ་ཆེན་ནས། བླ་མ་མངའ་རིས་པ་གསལ་བའི་
སྙིང་པོ། འཁོན་སྒྱི་ཆུ་བ་དགྲ་ལྷ་འབར། རྗེ་ས་ཆེན། ཡང་ན། སེ་མཁར་ཆུ་བ་ཀུན་
རིག །འཁོན་དཀོན་མཆོག་རྒྱལ་པོ། རྗེ་ས་ཆེན། ཡང་ན། འཁྱིན་ལོ་ཙཱ་བ་འོད་ཀྱི་སྣང་

བ། འཁོན་དཀོན་མཆོག་རྒྱལ་པོ། །རྗེ་ས་སྐྱ་པ་ཆེན་པོའོ། ། དེ་ལྟར་བརྒྱུད་པའི་བཀའ་བབས་
ཆེན་པོ་བཞི་དང་ལྡན་པའི་བླ་མ་ས་སྐྱ་པ་ཆེན་པོས། སློབ་དཔོན་རིན་པོ་ཆེ་བསོད་ནམས་རྩེ་མོ།
ཚུལ་ཁྲིམས་གྲགས་པ། གཙུག་ཏོར་རྒྱལ་པོ་གསུམ་ལ། གསུམ་གས་རྗེ་བཙུན་རེན་པོ་ཆེ་
གྲགས་པ་རྒྱལ་མཚན། དེ་ནས་ཆོས་རྗེ་ས་སྐྱ་པཎྜི་ཏ་ཆེན་པོ། འགྲོ་མགོན་ཆོས་རྒྱལ་འཕགས་
པ། དགའ་ལྡན་པ་བཀྲ་ཤིས་དཔལ། ཆོས་རྗེ་བྲག་ཕུག་པ་བསོད་ནམས་དཔལ། བླ་མ་བློ་
གྲོས་བརྟན་པ། བླ་མ་དཔལ་ལྡན་ཚུལ་ཁྲིམས། ཆོས་རྗེ་ཡེ་ཤེས་རྒྱལ་མཚན། ངོར་ཆེན་རྡོ་
རྗེ་འཆང་ཀུན་དགའ་བཟང་པོ། མུས་ཆེན་སེམས་དཔའ་ཆེན་པོ་དཀོན་མཆོག་རྒྱལ་མཚན། ངོར་
མུས་གཉིས་ཀ་ལས་རྒྱལ་ཚབ་དམ་པ་ཀུན་དགའ་དབང་ཕྱུག་དང་། ཀུན་མཁྱེན་བསོད་ནམས་
སེང་གེ་གཉིས། གཉིས་ཀ་ལས་ཡོངས་འཛིན་དཀོན་མཆོག་འཕེལ་བ། དེ་ནས་ཐམས་ཅད་
མཁྱེན་པ་དཀོན་མཆོག་ལྷུན་གྲུབ། ཐར་རྩེ་པཎ་ཆེན་ནམ་མཁའ་དཔལ་བཟང་། ཤར་ཆེན་
ཀུན་དགའ་བཀྲ་ཤིས། འདི་ཡན་བཤད་པ་རྒྱ་ཆེར་གནང་བའི་རྒྱུན་དང་། མན་གཙོ་བོར་ལུང་གི་
བརྒྱུད་པའོ། །མཆན། ཐར་རྩེ་ནམ་མཁའ་སངས་རྒྱས། སྒྲུབ་ཁང་པ་དཔལ་མཆོག་རྒྱལ་
མཚན། རྗེ་དོན་གྲུབ་རྒྱལ་མཚན། ཁམས་སྟོན་ནམ་མཁའ་དཔལ་བཟང་། འཇམ་དབྱངས་
སངས་རྒྱས་ཡེ་ཤེས། ས་སྐྱ་པ་ཆེན་པོ་འཇམ་མགོན་ཀུན་དགའ་བློ་གྲོས། མཁན་ཆེན་ཆོས་
བཀྲ་ཤིས། མཁན་ཆེན་ཀུན་དགའ་རབ་རྒྱས། རབ་འབྱམས་སྨྲ་བ་ཆོས་དཔལ་འབྱོར། མཁན་
ཆེན་ངག་དབང་གྲགས་པ། མདར་མཁན་ཆེན་ཀུན་དགའ་དཔལ་བཟང་། སློབ་དཔོན་ཀུན་
དགའ་འཇམ་དབྱངས། འཇམ་མགོན་ངག་དབང་ལེགས་གྲུབ། ངེས་པ་དོན་གྱི་ཐམས་ཅད་
མཁྱེན་པ་བྱམས་པ་ཀུན་དགའ་བསྟན་པའི་རྒྱལ་མཚན། མཁན་ཆེན་རྡོ་རྗེ་འཆང་འཇམ་དབྱངས་
རིན་ཆེན་རྡོ་རྗེ། དེས་བདག་ལའོ། །ཡང་ན། ངག་དབང་ལེགས་གྲུབ་ནས། རྗེ་བླ་མ་འཇམ་
དབྱངས་མཁྱེན་བརྩེའི་དབང་པོ། ཉེ་བརྒྱུད་ལྟར་ན། བླ་མ་ས་ཆེན་དང༌། ཀུན་མཁྱེན་
ཀླུ་སྒྲུབ་རྒྱ་མཚོ་གཉིས་ལས་རྗེ་ཉིད་ཀྱིས་གསན། དེས་རྒྱལ་སྲས་བློ་གྲོས་མཐའ་ཡས་པའི་སྡེ།
དེས་བདག་བློ་གཏེར་དབང་པོ་ལ་དངོས་གྲུབ་ཏུ་སྩལ་བའོ། །ཡང་ན། དཀོན་མཆོག་ལྷུན་
གྲུབ་ནས། རབ་འབྱམས་པ་ཀུན་དགའ་མཆོག་ལྡན། མང་ཐོས་ཀླུ་སྒྲུབ་རྒྱ་མཚོ། མཁན་
ཆེན་ངག་དབང་ཆོས་གྲགས། འདི་ཡན་བཤད་པ་རྒྱ་ཆེ་བ་གནང་བའི་རྒྱུན། མཆན། བྱམས་པ

ངག་དབང་རྣམ་རྒྱལ། བྱམས་པ་བཀྲ་ཤིས་ལྷུན་གྲུབ། འཕགས་ཆེན་ཆོས་ཀྱི་རྒྱལ་མཚན།
མང་ཐོས་བསོད་ནམས་དབང་ཕྱུག། རྗེ་ཆོས་ཀྱི་ཉི་མ། བླ་མ་བཀྲ་ཤིས་ཆོས་བཟང་། སྤྲུལ་
སྐུ་ངག་དབང་བསོད་ནམས། རྡོ་རྗེ་འཛིན་པ་དགེ་འདུན་རྒྱ་མཚོ། བླ་མ་ངག་དབང་བཟང་
པོ། འཇམ་མགོན་ངག་དབང་ལེགས་གྲུབ་མན་འདྲ། ཡང་ན། དཀོན་མཆོག་ལྷུན་གྲུབ་
ནས། དེའི་དབོན་སངས་རྒྱས་སེང་གེ །པཎ་ཆེན་ནམ་མཁའ་དཔལ་བཟང་མན་འདྲའོ།། །།
བླ་མ་དམ་པས་མཛད་པའི་རྒྱུད་འགྲེལ་ཉི་མའི་འོད་ཟེར་ལ་ལུང་རྒྱུན་མ་བཞུགས་པས་ལུང་
སྤེལ་དང་། པཎ་ཆེན་ངག་དབང་ཆོས་གྲགས་ཀྱིས་མཛད་པའི་བརྟག་གཉིས་ཚིག་འགྲེལ་ལ་རྩ་
བ་དཀྱུས་སུ་བཅུག་སྟེ་འབྲུ་ཆེ་ཆུང་ཕྱེས་ནས་ལུང་སྤེལ་བཅས་བདག་གིས་ཞུས་ཁུལ་ལོ།། །། །
གཉིས་པ་མན་ངག་ལུགས་ཀྱི་བཤད་སྲོལ་ལ་གཉིས་ལས། དང་པོ་རིང་བརྒྱུད་ནི། རྡོ་
རྗེ་འཆང་། བདག་མེད་མ། བིནྡྲ་པ། ནག་པོ་པ། ཌ་མ་རུ་པ། ཨ་ཝ་དྷུ་ཏཱི་པ།
ག་ཡ་དྷ་ར། འབྲོག་མི་ལོ་ཙཱ་བ། སེ་མཁར་ཆུ་བ། ཞང་དགོན་པ་བ། རྗེ་ས་ཆེན་
མན་འགྲེལ་པ་ལུགས་དང་འདྲའོ། །གཉིས་པ་ཉེ་བརྒྱུད་ནི། རྣལ་འབྱོར་དབང་ཕྱུག་བིརླ་པས།
དཔལ་ས་སྐྱ་པ་ཆེན་པོ་ལ་རྒྱུད་སྡེ་བདུན་ཅུ་རྩ་གཉིས་ཀྱི་བཤད་བཀའ་ཚུལ་བཞིས་གསལ་བར་
བྱས་པ་གནང་བ་ལས། གཙོ་བོར་རྒྱུད་གསུམ་གྱི་བརྒྱུད་པ་ལ། བདག་མེད་མ། བིནྡྲ་
པ། ས་ཆེན། བསོད་རྩེ། ས་པཎ། ཆོས་འཕགས། དཀོན་མཆོག་དཔལ། བསོད་
ནམས་དཔལ། བསོད་ནམས་རྒྱལ་མཚན། དཔལ་ལྡན་ཚུལ་ཁྲིམས། ཡེ་ཤེས་རྒྱལ་མཚན།
ཀུན་དགའ་བཟང་པོ་མན་ཡང་གོང་འགྲེལ་བ་ལུགས་དང་འདྲའོ།། །
༄༅། །གཉིས་པ་པུསྟ་ཀབཅུ་བདུན་པོར་མ་འདུས་པའི་ཉེར་མཁོ་གསུང་འཐོར་བུའི་
སྐོར་གཞན་རགས་བསྡུས་འཕྲོས་དོན་གྱི་ཚུལ་དུ་སྨོས་པ་ལའང་ལུང་རྒྱུན་བཞུགས་པ་དང་། མི་
བཞུགས་པ་གཉིས་ལས། དང་པོ་ནི། རྗེ་བཙུན་རིན་པོ་ཆེ་གྲགས་པ་རྒྱལ་མཚན་གྱིས་མཛད་
པའི་སྡོམ་པ་ཉི་ཤུ་པའི་འགྲེལ་པའི་བརྒྱུད་པ་ནི། རྗེ་བཙུན་རིན་པོ་ཆེ། ས་སྐྱ་པཎ་ཆེན། མཁན་
ཆེན་བྱང་ཆུབ་དཔལ། བདེ་བ་དཔལ། བཀའ་བཞི་གྲགས་པ་གཞོན་ནུ། རིན་ཆེན་བསོད་
ནམས་གྲགས་པ། མཁན་ཆེན་གཞོན་ནུ་མགོན། མཁན་ཆེན་ཤེས་རབ་རྡོ་རྗེ། མཁན་ཆེན་
རྒྱལ་བ་བཟང་པོ། མཁན་ཆེན་བྱང་ཆུབ་སེང་གེ །ཤར་ཆེན་ཡེ་ཤེས་རྒྱལ་མཚན། ངོར

ཆེན་རྡོ་རྗེ་འཆང་ཀུན་དགའ་བཟང་པོ། རྒྱལ་ཚབ་དམ་པ་ཀུན་དགའ་དབང་ཕྱུག །ཡོངས་
འཛིན་དཀོན་མཆོག་འཕེལ་བ། ས་སྐྱ་པ་འཇམ་དབྱངས་ཀུན་དགའ་བསོད་ནམས། ཐམས་
ཅད་མཁྱེན་པ་དཀོན་མཆོག་ལྷུན་གྲུབ། ཤར་ཁང་པ་ཤེས་རབ་རྒྱལ་མཚན། ཐར་པཎ་ནམ་
མཁའ་དཔལ་བཟང་། བྱམས་པ་ཀུན་དགའ་བཀྲ་ཤིས། མཚུངས་མེད་ནམ་མཁའ་སངས་
རྒྱས། རིན་ཆེན་དཔལ་མཆོག་རྒྱལ་མཚན། ཆོས་རྗེ་དོན་གྲུབ་རྒྱལ་མཚན། ཁམས་སྟོན་
ནམ་མཁའ་དཔལ་བཟང་། འཇམ་མགོན་སངས་རྒྱས་ཡེ་ཤེས། ས་ཆེན་ཀུན་དགའ་བློ་གྲོས།
ལྷ་ཁང་མཁན་ཆེན་ཐམས་ཅད་མཁྱེན་པ་ཆོས་བཀྲ་ཤིས། མཁན་ཆོས་ཀུན་དགའ་རབ་རྒྱས།
ལྷ་ཁང་རབ་འབྱམས་པ་ཆོས་དཔལ་འབྱོར། མཁན་ཆེན་ངག་དབང་གྲགས་པ། མདར་
མཁན་ཆེན་བྱམས་པ་ཀུན་དགའ་དཔལ་བཟང་། མདར་བཀའ་འགྱུར་བ་སློབ་དཔོན་ཀུན་དགའ་
འཇམ་དཔལ། འཇམ་མགོན་ངག་དབང་ལེགས་གྲུབ། མཁན་ཆེན་རྡོ་རྗེ་འཆང་བྱམས་པ་
ཀུན་དགའ་བསྟན་པའི་རྒྱལ་མཚན་དཔལ་བཟང་པོ། དེས་བདག་བློ་གཏེར་དབང་པོ་ལའོ།། །།
ཡང་རྗེ་བཙུན་རིན་པོ་ཆེས་མཛད་པའི་རྩ་ལྟུང་འཁྲུལ་སྤོང་གི་བརྒྱུད་པ་ནི། རྡོ་རྗེ་འཆང་
བྱམས་པ་ཀུན་དགའ་བསྟན་པའི་རྒྱལ་མཚན་ཡན་སྔ་མ་ལྟར་ལ། དེ་ནས་འཇམ་དབྱངས་རིན་ཆེན་
རྡོ་རྗེ། དེས་བདག་ལའོ།། །།
འཇམ་པའི་དབྱངས་དངོས་ཆོས་རྗེ་ས་སྐྱ་པཎྜི་ཏ་ཆེན་པོ་ཀུན་དགའ་རྒྱལ་མཚན་དཔལ་
བཟང་པོས་མཛད་པའི་ལམ་ཟབ་ཁྲིད་ཀྱི་བརྒྱུད་པ་ནི། མཛད་པ་པོ་ནས་ངོར་ཆེན་བར་པོད་
སེར་ལྟར་ལ། དེ་ཕྱིན་པོད་དམར་ལྟར་རོ།། །། །
ངོར་ཆེན་རྡོ་རྗེ་འཆང་ཀུན་དགའ་བཟང་པོས་མཛད་པའི་ལམ་ཟབ་ནང་མ་དང་། བིར་སྲུང་
སྐོར་ལེའུ་ཚན་དྲུག་གི་བརྒྱུད་པ་ནི། མཛད་པ་པོ་ནས་བཟུང་པོད་དམར་ཇི་ལྟ་བ་བཞིན་ནོ།། །།
ཚར་ཆེན་རིན་པོ་ཆེ་བློ་གསལ་རྒྱ་མཚོས་མཛད་པའི་བླ་མ་རིན་འབྱུང་གི་སྒྲུབ་ཐབས་
ལ་ལུང་རྒྱུན་བཞུགས་ཚོད་ཀྱང་བརྒྱུད་པ་དམིགས་བསལ་བྲིས་པ་མི་སྣང་བས་སླར་འབྱོར་ན་འབྲི་
དགོས་སོ།། །།
སློབ་བཤད་ལུགས་ཀྱི་སློབ་མ་རྗེས་འཛིན་བྱ་ཚུལ་དབུར། སློབ་མ་རྗེས་འཛིན་གྱི་སྔོན་
དུ་ལམ་དུས་མངོན་རྟོགས་བཟླས་པ་ཡན་གྲུབ་ན་ལེགས་ཞེས་པས་ཐོག་དྲངས། དེ་དང་འབྲེལ་

བར་སངས་རྒྱས་སྤྱན་མའི་བསྒོམ་བཟླས་ཀྱི་མཇུག་ཏུ། རྒྱུན་དུ་བྱས་ན་ལེགས་གསུང་ངོའི་མཐའ་
ཅན་དང་། ཡང་། གསུང་ངག་རིན་པོ་ཆེའི་སྐབས་ཀྱི་སློབ་མ་རྗེས་འཛིན་མཛད་ཚུལ་ཁའུ་
བྲག་རྫོང་པའི་ཕྱག་བཞེས་ཚར་ཆེན་ཆོས་ཀྱི་རྒྱལ་པོའི་གསུང་ཇི་ལྟ་བ་ཞེས་པ་དབུར། སློབ་མ་རྗེས་
སུ་གཟུང་བའི་ཆོ་ག་བྱ་ཚུལ་གྱི་བརྗེད་བྱང་ཅུང་ཟད་ཙམ་བྱ་བ་ལ་ཞེས་ཡོད་པ་དང་། མཇུག་ཏུ།
རླུང་ལྟས་བརྟགས་ཀྱང་འོང་གསུང་ངོའི་མཐའ་ཅན། སྒྲུབ་པའི་བསྙེན་པ་བྱ་ཚུལ་གྱི་དབུར། སྒྲུབ་
པའི་བསྙེན་པ་ལ་ཞེས་དང་། མཇུག་ཏུ། དོན་མ་ཚང་བ་མེད་པ་ཡིན་ནོའི་མཐའ་ཅན་ལྡེབ་
ཤར། ཡང་། མགོར་ཡིག་བརྒྱའི་བཟླས་ལུང་ནི། བླ་མས་སྔོན་འགྲོ་གཏོར་མ་ནས་ཞེས་དང་།
མཇུག་ཏུ། གཞན་ཡི་གེ་བཞིན་ནོ་གསུང་ངོའི་མཐའ་ཅན་བཅས་ཀྱི་བརྒྱུད་པ་ནི། ཡབ་ཆེན་
ཀུན་དགའ་བློ་གྲོས་ནས་བརྒྱུད་དེ། འཆི་མེད་བསྟན་ཉི་མན་གོང་ཚར་ཆེན་གྱི་བཤེས་གཉེན་
བསྟེན་ཐབས་ཤློ་ཀ་ལྔ་བཅུ་པའི་འགྲེལ་པ་ལྟར་རོ།། །།
འཇམ་དབྱངས་མཁྱེན་བརྩེའི་དབང་ཕྱུག་གིས་མཛད་པའི་དཔལ་ཀྱེ་རྡོ་རྗེའི་གཞི་བསྙེན་བྱ་
ཚུལ་གྱི་ཟིན་བྲིས་དངོས་གྲུབ་དཔྱིད་ཀྱི་དགའ་སྟོན་དང༌། དཔལ་ཀྱེ་རྡོ་རྗེའི་ཞི་བའི་སྦྱིན་སྲེག་
གི་ངག་འདོན་བཅས་ཀྱི་བརྒྱུད་པ་ནི། མཛད་པ་པོ་ནས་བཟུང་ཀུན་བློའི་བར་ལམ་འབྲས་ཁྲིད་
གཞུང་ལྟར་ལ། དེ་ནས་ནམ་མཁའ་འཆི་མེད། སྡེ་དགེ་བླ་ཆེན་བྱམས་པ་ཀུན་དགའ་སངས་
རྒྱས་བསྟན་པའི་རྒྱལ་མཚན། ངག་དབང་བཟང་པོ། ངག་དབང་ལེགས་གྲུབ། རྡོ་རྗེ་
འཆང་བྱམས་པ་ཀུན་དགའ་བསྟན་པའི་རྒྱལ་མཚན། དེས་བདག་ལའོ།། ། །
རྒྱལ་དབང་ལྔ་པས་མཛད་པའི་ལམ་ཟབ་ནང་མའི་བླ་མའི་རྣལ་འབྱོར་མཐོ་རིས་དབང་གི་
ཆུ་བོ་དང་། ཞུ་ཆེན་གྱི་ལུས་སྦྱོང་སྐབས་མ་ད་ནའི་བྱུག་པ་བཅས་ཀྱི་བརྒྱུད་པ་ནི། མཛད་པ་པོ་
དག་ནས་བརྒྱུད་དེ། བྱམས་པ་ངག་དབང་ལྷུན་གྲུབ། རྨོར་ཆེན། གནས་གསར། ཀུན་
བློ། ནམ་མཁའ་འཆི་མེད། ཀུན་དགའ་བསྟན་འཛིན། དགེ་འདུན་རྒྱ་མཚོ། ཡར་ལུང་
མཆོག་སྤྲུལ། ཕན་བདེ་བཟང་པོ། ཀུན་དགའ་འཇམ་དབྱངས། དེས་བདག་ལའོ།། །།
ཤེའུ་ལོ་ཙཱ་བ་དཔལ་བྱམས་པ་ཀུན་དགའ་ཆོས་གྲགས་ཀྱིས་མཛད་པའི་རྣམ་འཇོམས་བིར་
ལུགས་ལྷ་བདུན་ཅུ་རྩ་ལྔའི་སྒྲུབ་ཐབས་དང་བྱིན་རླབས་བྱ་ཚུལ་གྱི་བརྒྱུད་པ་ནི། ངེས་གསལ་
མི་འདུག་ཀྱང་དེ་ཉིད་ཀྱིས་མཛད་པའི་གོང་སྦྱིན་སྲེག་དང་འདྲའམ་སྙམ་མོ།། །

རྨོར་ཆེན་གྱིས་མཛད་པའི་བླ་མཆོད་བསོད་ནམས་རྒྱས་བྱེད་ཀྱི་བརྒྱུད་པ་ངེས་ཏིག་མ་རྙེད་
ཀྱང་ལུང་རྒྱུན་ནི་བཞུགས་གྲས་སོ། །སྡེ་དགེ་བླ་ཆེན་གྱིས་མཛད་པའི་ཀྱེ་རྡོར་རྣམ་བཤད་བསྟན་པ་
རྒྱས་པའི་ཉིན་བྱེད་ཀྱི་བརྒྱུད་པ་ནི། མཛད་པ་པོ། དགེ་འདུན་རྒྱ་མཚོ། དཀོན་མཆོག་ཕུན་
ཚོགས། ཕན་བདེ་བཟང་པོ། ཀུན་དགའ་འཇམ་དབྱངས། དེས་བདག་ལའོ།། །། །
ཡང་དེ་ཉིད་ཀྱིས་མཛད་པའི་ལུས་སྦྱོང་དང་འཁྲུལ་འཁོར་གྱི་བརྒྱུད་པ་ནི། ས་དབང་བླ་མ་
རིན་པོ་ཆེ། ཞབས་དྲུང་ནམ་མཁའ་རྒྱལ་མཚན། སྒྲུབ་བརྩོན་བྱམས་པ་ཆོས་འཕེལ། ། བཤེས་
གཉེན་སངས་རྒྱས་བསྟན་འཛིན་ནས་སོ།། །།
འཇམ་མགོན་ངག་དབང་ལེགས་གྲུབ་ཀྱིས་མཛད་པའི་གསུང་ངག་རིན་པོ་ཆེའི་འགུར་
བསམ་གཏན་མྱུ་གུ་སྐྱེད་པའི་ཆར་ཟིམ། དབང་བཞིའི་བརྡ་བཅས་ཀྱི་བརྒྱུད་པ་ནི། དེ་ཉིད་
ཀྱིས་མཛད་པའི་གོང་རིན་འབྱུང་སྐབས་དང་འདྲའོ།། །
༈ གཉིས་པ་ལུང་རྒྱུན་མི་བཞུགས་པའི་སྐོར་ལ། བླ་ཆེན་འབྲོག་མིའི་མཚན་ལམ་
བརྡ་འགྲོལ་བཀའ་རྒྱ་མ། ཚར་ཆེན་བློ་གསལ་རྒྱ་མཚོའི་གསང་བའི་རྣམ་ཐར་བསྡུས་པ། མང་
ཐོས་ཀླུ་སྒྲུབ་རྒྱ་མཚོའི་གསུང་མཐོང་ལམ་ནས་བཅུ་གསུམ་རྡོ་རྗེ་འཛིན་སར་བགྲོད་ཚུལ་ལམ་ཟབ་
ཕྱི་མ་བྱིན་རླབས་དཔལ་འབྱུང་། ལམ་ཟབ་ནང་མའི་བརྒྱུད་འདེབས་ལམ་རིམ་དང་བཅས་པ་སྦས་
དོན་སྙིང་གི་ཁ་འབྱེད། གསང་བའི་ལམ་ཟབ་སྦས་དོན་སྙིང་པོ། བླ་མ་རིན་འབྱུང་རྒྱུན་གྱི་
ངག་འདོན་བདེ་འཇུག །ཚར་གསུམ་ཁུག་པ་རྒྱུན་གྱི་ཉམས་ལེན་གནད་ཀྱི་གཅེས་མཛོད། བིར་
སྲུང་ཐུན་མོང་གི་ཉམས་ལེན་བྱིན་རླབས་དཔལ་སྟེར། ཀྱེ་རྡོར་གྱི་བསྙེན་པའི་སྐབས་ངག་འདོན་
རྒྱས་བསྡུས་གཏོང་ཚུལ། ལམ་དབང་། བདག་མེད་མ། བརྡ་ཚིག་བརྒྱུད། བསྒྲུབ་
པ་ལུང་སྦྱིན་རྣམས་ཀྱི་བྱིན་རླབས་བྱ་ཚུལ་གྱི་ཟིན་བྲིས། པཎ་ཆེན་ངག་ཆོས་ཀྱི་གསུང་གསུང་
ངག་རིན་པོ་ཆེ་ལམ་འབྲས་སློབ་བཤད་ལ་རྩོད་པ་སྤོང་བ་འཇིགས་བྲལ་སེང་གེའི་རྒྱུད་ཀྱི་ང་རོ།
གསུང་ངག་རིན་པོ་ཆེ་ལམ་འབྲས་བུ་དང་བཅས་པའི་དཀའ་བའི་གནས་རྣམས་ལས་བརྩམས་ཏེ་
དྲིས་པའི་རང་ལན་གཟུར་གནས་དྲང་པོའི་གཏམ་སྐྱེས་བདུད་རྩིའི་ཐིགས་ཕྲན། རྒྱལ་དབང་ལྔ་
པའི་གསུང་ལམ་ཟབ་ཕྱི་མའི་ཉམས་ལེན་གནད་སྒྲིལ་འཇུག་བདེ། རྡོར་བྲག་པདྨ་ཕྲིན་ལས་ཀྱི་
གསུང་དགེས་མཛད་རྡོ་རྗེའི་ཕྱི་ནང་བསྐྱེད་རིམ་གྱི་དམིགས་གནད་ཟིན་བྲིས་ཤིན་ཏུ་བསྡུས་པའི་

བརྗེད་བྱང་སློབ་བཤད་བདུད་རྩིའི་སྙིང་པོ། དོན་གྲུབ་རྡོ་རྗེས་མཛད་པའི་ལམ་ཟབ་ཁྲིད་ཀྱི་ཟིན་
བྲིས་སྐལ་བཟང་སྙིང་གི་མུན་སེལ། འདི་ལ་ལུང་རྒྱུན་ཡོད་མེད་མ་གསལ། ས་སྐྱོང་བླ་ཆེན་གྱིས་
ཚར་ལུགས་གསུང་རྒྱུན་ལྟར་བྲིས་པའི་དཀྱིལ་ཆོག་སྐབས་ཀྱི་ཟུར་རྒྱན། དབང་གོང་མ་གསུམ་གྱི་
སྐབས་ཀྱི་ཟུར་རྒྱན། ཤར་ཆོས་རྗེ་མཁས་གྲུབ་ཀུན་དགའ་དཔལ་ལྡན་གྱིས་མཛད་པའི་གསུང་ངག་
རིན་པོ་ཆེ་ལམ་འབྲས་བུ་དང་བཅས་པའི་ཟབ་ཁྲིད་འཆད་ཐོ་སྨིན་གྲོལ་དངོས་གྲུབ་རབ་འཕེལ་
ཞེས་བྱ་བ་བཅས་མཚན་ནས་བརྗོད་པ་དང་། གཞན་ཡང་ཟབ་གསང་བླ་ན་མེད་པ་འདིའི་ཆོས་
སྐོར་དང་ཆ་ལག་ཏུ་གྱུར་པ་སྐྱེས་མཆོག་གོང་མ་མཁས་གྲུབ་གཉིས་ལྡན་མཁྱེན་བརྩེ་ནུས་གསུམ་གྱི་
བདག་ཉིད་ཅན་རྣམས་ཀྱིས་མཛད་པའི་བསྟན་བཅོས་ངོ་མཚར་རྨད་དུ་བྱུང་བ་སྣ་ཚོགས་པ་ཞིག་
དབྱར་དུས་པདྨའི་ཚལ་ཆེན་རྒྱས་པ་བཞིན་རེ་རེ་ནས་མཚན་བགྲང་བ་ལས་འདས་པ་ལུང་རྒྱུན་
བཞུགས་མིན་ཅི་རིགས་པར་མཆིས་པས་དཔྱོད་ལྡན་དོན་དུ་གཉེར་བ་དག་གིས་འབད་རྩོལ་ཆེན་
པོས་བཙལ་ཏེ་གསན་བསམ་དཔྱིས་ཕྱིན་པར་ཅིས་ཀྱང་མཛད་འཚལ་ལོ།། །།
༄༅། །རྩ་བའི་ས་བཅད་གཉིས་པ་ཚོགས་བཤད་ཀྱི་བརྒྱུད་རིམ་ཞར་བྱུང་དུ་དགོད་པ་
ལའང་གཉིས། ཚོགས་བཤད་ཀྱི་སྐོར་དངོས་དང་། དེ་ལས་གཞན་པ་ཉེར་མཁོའི་རིགས་འཕྲོས་
དོན་གྱི་ཚུལ་དུ་གླེང་བསླང་བའོ། །དང་པོ་ནི། མཛོད་ལས། ཚུལ་གནས་ཐོས་དང་བསམ་
ལྡན་པས། །སྒོམ་པ་ལ་ནི་རབ་ཏུ་སྦྱོར། །ཞེས་གསུངས་པ་ལྟར། རིམ་པར་རྒྱལ་བའི་བསྟན་པ་རིན་
པོ་ཆེའི་སྒོར་ཞུགས་དགོས་ཤིང་། དེའང་རྡོ་རྗེ་རྩེ་མོ་ལས། སོ་སོར་ཐར་དང་བྱང་ཆུབ་སེམས། །
རིག་འཛིན་སྔགས་ཀྱི་སྡོམ་པའོ། །
ཞེས་པ་ལྟར་ཐོག་མར་སོ་བྱང་སྔགས་གསུམ་གྱི་ལམ་ལ་རིམ་གྱིས་འཇུག་དགོས་པས་དེ་ལ་གསུམ།
སོར་སྡོམ། བྱང་སྡོམ། སྔགས་སྡོམ་མོ། །དང་པོ་ལ་སོ་ཐར་རིས་བདུན་ལས། ཚིགས་གསུམ་
རིམ་ཅན་དུ་མནོས་ཤིང་གསོལ་བཞིའི་ཆོ་གའི་སྒོ་ནས་ཉེས་མེད་ཕུན་ཚོགས་ཀྱི་ཆོ་ག་ཉན་ཐོས་
དང་། བསམ་པ་ཐེག་ཆེན་ལྟར་དགེ་སློང་གི་སྡོམ་པ་ཐོབ་པའི་བརྒྱུད་པ་ནི། རྫོགས་པའི་སངས་
རྒྱས། འཕགས་པ་ཤ་རིའི་བུ། སྲས་སྒྲ་གཅན་འཛིན། བྲམ་ཟེ་སྒྲ་གཅན་འཛིན། འཕགས་མཆོག་
ཀླུ་སྒྲུབ། གུ་ཎ་མི་ཏྲ། རིན་ཆེན་བཤེས་གཉེན། ཆོས་ཀྱི་བཟང་པོ། གུ་ཎ་པ་ཏི། ཆོས་
ཀྱི་ཕྲེང་བ། འབྱུང་གནས་སྦས་པ། ཁ་ཆེ་པཎྜི་ཏ་ཤཱཀྱ་ཤྲཱི་བྷ་དྲ། ས་སྐྱ་པཎྜི་ཏ་ཀུན་དགའ

རྒྱལ་མཚན། ཁང་སྟོན་འོད་ཟེར་རྒྱལ་མཚན། མཉམ་མེད་གྲགས་པ་རྒྱལ་མཚན། ། མཁས་
གྲུབ་གཟུངས་ཀྱི་དཔལ་བ། བོ་དོང་པ་དགེ་ལེགས་བཟང་པོ། རྗེ་ཨ་ནནྡ་པ། བྱམས་
པ་ཆོས་རིན། བརྩོན་འགྲུས་རྒྱ་མཚོ། ཆོས་ཀྱི་དཔལ་འབྱོར། ནམ་མཁའ་རྒྱལ་མཚན།
ནམ་མཁའ་དབང་ཕྱུག །སངས་རྒྱས་འོད་ཟེར། དགེ་ལེགས་བཟང་པོ། མང་ཐོས་ཀླུ་
སྒྲུབ་རྒྱ་མཚོ། འཇམ་དབྱངས་དགའ་བའི་བཤེས་གཉེན། མང་ཐོས་གྲགས་པ་རྣམ་རྒྱལ།
མཁན་ཆེན་བསོད་ནམས་བཀྲ་ཤིས། མཁན་ཆེན་བྱམས་པ་བཀྲ་ཤིས། མཁན་ཆེན་དབང་
ཕྱུག་ཕུན་ཚོགས། མཁན་ཆེན་བརྩོན་འགྲུས་ཡེ་ཤེས། མཁན་ཆེན་སྦྱིན་པ་བཀྲ་ཤིས། བྱམས་
པ་ནམ་མཁའ་འཆི་མེད། བྱམས་པ་ཀུན་དགའ་བསྟན་འཛིན། དེ་ལས་བདག་ཅག་གི་མཁན་
པོ་འཕགས་པ་ཉེ་བར་འཁོར་གཉིས་པ་བྱམས་པ་ཀུན་དགའ་བསྟན་པའི་རྒྱལ་མཚན་དཔལ་བཟང་
པོས་གསན་ཏོ།། །། །
གཉིས་པ་ལ་དབུ་སེམས་ཀྱི་སྲོལ་གཉིས་ཡོད་ཀྱང་། འདིར་བརྒྱུད་པའི་ཁྱད་པར་གཉིས་ཀ་
དང་ལྡན་པའི་སེམས་བསྐྱེད་རྣལ་འབྱོར་དབང་ཕྱུག་དང་། ནཱ་རོ་ཏ་པ་གཉིས་ཀྱི་ཁྱད་ཆོས་རྗེ་
བཙུན་ས་སྐྱ་པ་ཆེན་པོ་ལ་བཀའ་བབས་པའི་ཕྱག་རྒྱུན་དྲི་མེད་ངག་ཆོས་ཡིག་སྟེང་ནས་ཐོབ་པའི་
བརྒྱུད་པ་ནི། ངོར་ཆེན་ཡན་གོང་སློབ་བཤད་སྐབས་དང་འདྲ་ཞིང་། དེ་ཕྱིན་འོག་ནས་འབྱུང་
བའི་ཁྲིད་ཀྱི་བརྒྱུད་པ་ལྟར་རོ།། །། །
གསུམ་པ་ལ་རྒྱུད་སྡེ་ཆེན་པོ་བཞི་བཞུགས་པ་ནས། འདིར་སྐབས་སུ་བབས་པ་བླ་མེད་
གཙོ་བོར་གྱུར་པ། དེ་ལས་ཀྱང་ཟབ་གསང་གཉིས་སུ་མེད་པའི་རྒྱུད་དང་མན་ངག་ལས་བྱུང་བ་
དཔལ་ཀྱེ་རྡོ་རྗེའི་ཆོས་སྐོར། དེའང་རྒྱལ་བས་ལུང་གིས་བསྔགས་པའི་ངོར་ཆེན་རྡོ་རྗེ་འཆང་ཀུན་
དགའ་བཟང་པོས། འོག་མིན་གཉིས་པ་དཔལ་ཨེ་ཝཾ་ཆོས་ལྡན་དུ། ལོ་རེ་རེ་བཞིན་གསུང་
ངག་རིན་པོ་ཆེ་གཙོར་མཛད་པའི་སྡོམ་པ་གསུམ་དང་། ཞར་བྱུང་ཉེར་མཁོའི་དབང་ལུང་ཅི་རིགས་
པ་བཅས་ཀྱི་ཆོས་འཁོར་ཆད་མེད་བསྐོར་བའི་སྲོལ་གཏོད་ཀྱི་བཀའ་དྲིན་བསྐྱངས་པ་ནས་བཟུང་ད་
ལྟའི་བར་དུ་ཕྱག་རྒྱུན་རྣམ་དག་མ་ནུབ་པར་དར་རྒྱས་སུ་བཞུགས་པ་འདི་བཞིན་ལ། སྐབས་ཐོབ་
རྒྱལ་ཚབ་རྣམས་ཐུགས་བསྐྱེད་དང་མཁྱེན་རྒྱ་ཆེ་ཆུང་སོགས་ཀྱིས། གདུལ་བྱའི་སྣོད་དང་འཚམས་
ཀྱང་ཆོས་སྒོ་རྒྱས་བསྡུས་ཀྱི་དབྱེ་བསྡུ་སྣ་ཚོགས་པ་ཞིག་ལོས་འབྱུང་བས། མཐའ་གཅིག་ཏུ་ཚད་

འདི་ཙམ་མོ་ཞེས་སུས་ཀྱང་ཁ་ཚོན་གཅོད་པར་ག་ལ་ནུས་མོད། འོན་ཀྱང་གསུང་གཞི་ཁྲིད་ཡིག་
རྒྱས་བསྡུས་ཀྱི་སྟེང་ནས་དང་། ལུང་མང་ཉུང་ཙམ་ལས། སོ་བྱང་གི་སྡོམ་པ། སྔོན་འགྲོ་
དང་དངོས་གཞིའི་ཁྲིད། རྒྱུ་ལམ་གྱི་དབང་། རྣམ་ཐར་དང་གསོལ་འདེབས། པོད་སེར་
སོགས་ཀྱི་ལུང་རྣམས་ནི་ཀུན་གྱིས་ཆད་མེད་གནང་བ་ཡིན་པས། དེའི་ཚུལ་ནི། ཐོག་མར་
ཆོས་སྒྲུབ་པའི་འགལ་རྐྱེན་ཕྱི་ནང་གི་བར་ཆད་ཞི་ཕྱིར་གསང་བདག་འབྱུང་པོ་འདུལ་བྱེད་ཀྱི་རྗེས་
གནང་། མཐུན་རྐྱེན་ཚེ་བསོད་བློ་གྲོས་སོགས་རྒྱས་ཕྱིར་གཙུག་ཏོར་རྣམ་པར་རྒྱལ་མ་ལྷ་དགུའི་
རྗེས་གནང་། ནད་རིམས་གདོན་བགེགས་སོགས་སེལ་ཕྱིར་རི་ཁྲོད་ལོ་མ་གྱོན་མའི་རྗེས་
གནང་དང་གསུམ་གྱིས་ཆོས་སྒོ་ལེགས་པར་ཕྱེས་པའི་བརྒྱུད་པ་ནི། སྒྲུབ་ཐབས་བརྒྱ་རྩ་དང་རྒྱ་
མཚོ་ལྟར་སྒྲུབ་ཐབས་ཀུན་བཏུས་ཀྱི་བརྒྱུད་ཡིག་ན་བཞུགས་པ་ལྟར་ལ། ཐར་རྩེ་ཁུ་དབོན་
བཞི་མན་ཆོད་རང་རང་གི་ཐོབ་ཡུལ་འདེད་ཤེས་པར་བྱའོ། །སྣང་གསུམ་སྐབས་བླ་མ་ཚད་
མར་བྱ་བའི་ཕྱིར་བླ་མའི་རྣམ་ཐར་དང་གསོལ་འདེབས་གཙོ་བོར་གྱུར་པའི་ཆོས་སྤྱོད་སྐོར་གྱི་ལུང་
བཅས་གནང་བའི་བརྒྱུད་པ་ནི། བླ་མ་རྒྱ་གར་བ་རྣལ་འབྱོར་གྱི་དབང་ཕྱུག་བིརྱ་པའི་ལོ་རྒྱུས་ནས་
བཟུང་སྟེ་ངོར་ཆེན་རྡོ་རྗེ་འཆང་ཀུན་དགའ་བཟང་པོའི་བར་གྱི་རྣམ་ཐར་རྣམས་ཀྱི་མཚན་གྲངས་
སོགས་སྤར་དུ་བཞུགས་པ་ལྟར་ཐར་རྩེ་མཁན་ཆེན་རྡོ་རྗེ་འཆང་བྱམས་པ་ཀུན་དགའ་བསྟན་པའི་
རྒྱལ་མཚན་གྱིས་གསན་པ་ཡན་གོང་སློབ་བཤད་ཀྱི་བརྒྱུད་པ་དང་འདྲ་ཞིང་། མུས་ཆེན་སེམས་
དཔའ་ཆེན་པོ་ནས་མཁན་ཆེན་ཤེས་བྱ་བཟང་པོའི་བར་གྱི་གདན་རབས་རྣམ་ཐར་ནོར་བུའི་ཕྲེང་བ་
ནི། མཛད་པ་པོ་མཁས་གྲུབ་སངས་རྒྱས་ཕུན་ཚོགས་ནས་རིམ་པར་བརྒྱུད་དེ། ཞབས་དྲུང་
ཀུན་དགའ་ཡེ་ཤེས་དབང་ཕྱུག །བྱམས་པ་ནམ་མཁའ་འཆི་མེད། བྱམས་པ་ཀུན་དགའ་བསྟན་
འཛིན། དེ་ལས་བྱམས་པ་ཀུན་དགའ་བསྟན་པའི་རྒྱལ་མཚན་གྱིས་སོ། །དེའི་ཁ་སྐོང་འཇམ་
མགོན་སངས་རྒྱས་ཕུན་ཚོགས་ནས། གདན་རབས་སོ་གསུམ་པ་བྱམས་པ་དཔལ་ལྡན་ཆོས་སྐྱོང་
ཡན་གྱི་རྣམ་ཐར་དཔལ་ཆོས་ཀྱིས་མཛད་པའི་རྟོགས་བརྗོད་འདོད་རྒུའི་དཔལ་སྟེར་དང་། གདན་
རབས་སོ་ལྔ་པ་ཁང་སར་མཁན་ཆེན་བསོད་ནམས་ལྷུན་གྲུབ་ཀྱི་རྣམ་ཐར་དཔལ་ཆོས་པས་མཛད་
པ་དང་། གདན་རབས་སོ་དྲུག་པ་ཤར་ཆེན་མི་འགྱུར་རྒྱལ་མཚན་གྱི་རྣམ་ཐར་རྗེ་རང་ཉིད་ཀྱིས་
མཛད་པ་དང༌། གདན་རབས་སོ་བརྒྱད་པ་འཇམ་དབྱངས་དཀོན་མཆོག་གྲགས་པའི་རྣམ་ཐར་རྗེ

རང་ཉིད་ཀྱིས་མཛད་པ་བཅས་སྤར་དུ་བཞུགས་པ་ཇི་བཞིན་རྡོ་རྗེ་འཆང་བྱམས་པ་ཀུན་དགའ་
བསྟན་པའི་རྒྱལ་མཚན་གྱིས་གསན་ཏོ། །དེའི་ཡང་སྐོང་དུ་གདན་རབས་སོ་བཞི་པ་མཁས་
གྲུབ་སངས་རྒྱས་དཔལ་བཟང་། གདན་རབས་སོ་བདུན་པ་འཇམ་མགོན་སངས་རྒྱས་ཡེ་ཤེས།
གདན་རབས་སོ་དགུ་པ་ངག་དབང་ཆོས་སྐྱོང་བཟང་པོ་ནས། ད་ལྟ་རྒྱལ་བ་གཉིས་པའི་ཆོས་ཀྱི་ཁྲི་
འཕང་མཐོན་པོར་ཞབས་སེན་རྣམ་པར་བཀོད་ཅིང་བསྟན་འགྲོར་ཕན་བདེ་ཚད་མེད་པ་སྤེལ་
བཞིན་བཞུགས་པ་གདན་རབས་རེ་གཉིས་པ་འཇམ་དབྱངས་ཀུན་དགའ་བསྟན་པའི་རྒྱལ་མཚན་
ཡན་བླ་མ་ཉི་ཤུ་རྩ་དྲུག་གི་གདན་རབས་རྣམ་ཐར་མདོར་བསྡུས་རེ་ནོར་བུའི་ཕྲེང་བའི་ཞལ་སྐོང་
བདུད་རྩིའི་ཐིགས་ཕྲེང་ཞེས་བྱ་བ་བདག་འཇམ་དབྱངས་བློ་གཏེར་དབང་པོས་གསར་བསྒྲིགས་སུ་
ཞུས་སོ། །གསོལ་འདེབས་སོགས་ཚོགས་འདོན་ཆོས་སྤྱོད་སྐོར་ལ། ཐོག་མར་དཀོན་མཆོག་
རྗེས་དྲན། ལྟུང་བཤགས། ཐུབ་བསྟོད། སངས་རྒྱས་སྤྱི་བསྟོད། ཞི་གདོང་མ།
ཟ་ཧོར་མ་རྣམས་སྔོན་དུ་འགྲོ་བའི། བི་རཱུ་པ་ལ་བསྟོད་པ་ཨ་ལ་ལ་ནས་བཟུང་ངོར་ཆེན་གྱི་བསྟོད་
པ་དད་པའི་རྦ་རླབས་རྫོགས་པར་སྡེ་སྤར་ཆོས་སྤྱོད་རབ་གསལ་མུ་ཏིག་ཕྲེང་བ་དུམ་བུ་དང་པོ་ཇི་
ལྟ་བ་དང་། རོང་སྟོན་ལ་བསྟོད་པ་གསུང་རབ་མ་ནས་བཟུང་ཕན་ཁང་མཁན་ཆེན་དཔལ་ལྡན་བློ་
གྲོས་རྒྱལ་མཚན་གྱི་བསྟོད་པ་དཔལ་ལྡན་སྲས་བཅས་མའི་བར་གདན་རབས་ཡོངས་རྫོགས་ཀྱི་
བསྟོད་པ་ངོར་སྤར་རམ། ཅུང་ཟད་མ་ཚང་པའི་སྡེ་སྤར་གང་རུང་ལྟར་དང་། གསུང་ངག་
རིན་པོ་ཆེའི་བརྒྱུད་འདེབས་རྣམ་དག་མ་ངོར་ཆེན་གསུང་ལ་མཁྱེན་བརྩེའི་ཁ་སྐོང་བཅས། བླ་
མཆོད་ཐོས་པ་རྒྱ་མཚོ། ཇ་མཆོད་དགོས་འདོད་ཀུན་འབྱུང་། རྒྱུད་གསུམ་རྒྱུད་འདེབས་ཀུན་
ཁྱབ་མ་ཁ་སྐོང་བཅས། ཞེན་པ་བཞི་བྲལ་གྱི་བརྒྱུད་འདེབས་མཁྱེན་བརྩེའི་ཞལ་སྐོང་བཅས།
སྨོན་ལམ་དེ་བཞིན་གཤེགས་པ་མུས་ཆེན་གྱི་གསུང་། སྡོམ་གསུམ་བརྒྱུད་འདེབས་ངོར་ཆེན་
གསུང་ལ་སངས་ཕུན་གྱི་ཁ་སྐོང་བཅས། སེམས་བསྐྱེད་བླང་ཚིག་བྱང་ཆུབ་སྙིང་པོ། ཡོན་སྦྱོང་
བའི་གཟུངས། འཇམ་དཔལ་མཚན་བརྗོད། ཚེ་གཟུངས། རྣམ་རྒྱལ་གཟུངས། རྣམ་
འཇོམས་གཟུངས། སྒྲོལ་བསྟོད་ཕྱག་འཚལ་ཉེར་གཅིག །ཕན་ཡོན། ཡན་ལག་བདུན་
པ། འདོད་གསོལ་བཅས། ཤེར་སྙིང་བདུད་ཟློག་བཅས། བཟང་སྤྱོད། བྱམས་སྨོན།
ཕར་ཕྱིན་བཅུ་གཅིག་གི་སྨོན་ལམ། བདེ་ཅན་སྨོན་ལམ། བདག་གཞན་མའི་སྐོར་ལེའུ་ཚན་

གསུམ། འདོད་གསོལ་འགྲོ་བདེ་མ། མཇུག་གི་ཤིས་བརྗོད་བློ་ཀ་བཞི། ཀླུ་སྒྲུབ་སྨོན་ལམ།
དཀར་ཆ་བཞི། གཏོར་མ་བརྒྱ་རྩ་ཁ་སྐོང་བཅས། ཆབ་གཏོར། ཀླུ་གཏོར་སོགས། མདོར་
ན་ཆོས་སྤྱོད་དུམ་བུ་གསུམ་པ་ཡོངས་རྫོགས་ཀྱི་བརྒྱུད་པ་ནི། མཛད་པ་པོ་སོ་སོ་ནས་བརྒྱུད་དེ།
ཞབས་དྲུང་ཀུན་དགའ་ཡེ་ཤེས་དབང་ཕྱུག །བྱམས་པ་ནམ་མཁའ་འཆི་མེད། རྣལ་འབྱོར་འཇམ་
དཔལ་བཟང་པོ། དེ་ལས་རྡོ་རྗེ་འཆང་བྱམས་པ་ཀུན་དགའ་བསྟན་པའི་རྒྱལ་མཚན་གྱིས་གསན་
པའོ། །གོང་སྨོས་རྣམས་ལས་ནང་གསེས་སོ་སོར་དབྱེ་ན། དཀོན་མཆོག་རྗེས་དྲན་གྱི་བརྒྱུད་པ་
ནི། ཐུབ་པའི་དབང་པོ། ཀུན་དགའ་བོ། རཀྴི་ཏ། ཀྲྀཥྛའི་གོས་ཅན། ཤ་ནའི་
གོས་ཅན། ཉི་མ་གུང་པ། རྒྱལ་རིགས་ཐམས་ཅད་མཁྱེན་པའི་བཤེས་གཉེན། ཀླུ་སྒྲུབ།
ཨཱརྱ་དེ་ཝ། འཇམ་དཔལ་གྲགས་པ། ཆོས་འབྱུང་ཞི་བ། རྡོ་རྗེ་གདན་པ་ཆེ་འབྲིང་ཆུང་
གསུམ། མ་ཧཱ་པཎྜི་ཏ་ཤཱཀྱ་ཤྲཱི། ཨ་ཏི་ཤ །འབྲོམ་སྟོན་པ། པུ་ཏོ་བ་རིན་ཆེན་གསལ།
ཤར་པ་ཡོན་ཏན་གྲགས། གྲོ་སྟོན་བདུད་རྩི་གྲགས། སངས་རྒྱས་སྒོམ་པ་སེང་གེ་སྐྱབས།
མཆིམས་ནམ་མཁའ་གྲགས། རྒྱང་ཏོ་བ་བྱང་ཆུབ་འབུམ། མཆིམས་བློ་བཟང་གྲགས། ཡོན་
ཏན་བསོད་ནམས་ལྷུན་གྲུབ། སློབ་དཔོན་གྲགས་པ་རྒྱ་མཚོ། མཁན་ཆེན་གྲུབ་པ་ཤེས་
རབ། རྒྱ་སྟོན་ཙནྡྲ་དེ་ཝ། རི་ཁྲོད་པ་བསོད་ནམས་རྒྱ་མཚོ། འཇམ་དབྱངས་ཤེས་རབ་
རྒྱ་མཚོ། མཁས་གྲུབ་དཔལ་ལྡན་རྡོ་རྗེ། ཡོངས་འཛིན་དཀོན་མཆོག་འཕེལ་བ། ཐམས་
ཅད་མཁྱེན་པ་དཀོན་མཆོག་ལྷུན་གྲུབ། པཎ་ཆེན་ནམ་མཁའ་དཔལ་བཟང་། ཤར་ཆེན་
ཀུན་དགའ་བཀྲ་ཤིས། མཁས་གྲུབ་དཔལ་ལྡན་དོན་གྲུབ། རྗེ་དཔལ་མཆོག་རྒྱལ་མཚན།
མཁས་གྲུབ་སངས་རྒྱས་ཕུན་ཚོགས། བསོད་ནམས་དཔལ་ལྡན། བསོད་ནམས་བཟང་པོ།
དཔལ་ལྡན་ཆོས་སྐྱོང་། ཆོས་སྐྱོང་བཟང་པོ། ཀུན་དགའ་ཡེ་ཤེས་དབང་ཕྱུག །བྱམས་
པ་ནམ་མཁའ་འཆི་མེད། འཇམ་དཔལ་བཟང་པོ། དེ་ལས་བསྟན་པའི་རྒྱལ་མཚན་གྱིས་
སོ། །ཕུང་པོ་གསུམ་པའི་མདོའི་བརྒྱུད་པ་ནི། ཐུབ་དབང་ནས། པཎ་ཆེན་ཤཱཀྱ་ཤྲཱིའི་
བར་གོང་ལྟར་ལ། དེ་ནས་ལྷོ་པ་རིན་ཆེན་དཔལ། ཀོང་ནག་རལ་གྲི། ཇོ་གདན་ཟས་
གཙང་། ཤངས་པ་གྲགས་སེང་། ཞལ་སྔ་བ་བསོད་ནམས་རིན་ཆེན། མཁན་པོ་གཞོན་
ནུ་ཡེ་ཤེས། སེ་སྟོན་འབྱུང་འོད། མང་མཁར་བ་བྱང་ཆུབ་སེང་གེ །ཞང་ཀུན་དགའ་འོད་

ཟེར། བག་སྟོན་གཞོན་ནུ་ཚུལ་ཁྲིམས། ཀུན་སྤངས་ཆོས་གྲགས་དཔལ། མ་ཏི་པཎ་ཆེན།
ས་བཟང་འཕགས་པ། ངོར་ཆེན་ཀུན་དགའ་བཟང་པོ། རྒྱལ་ཚབ་དམ་པ། ཡོངས་འཛིན་
མན་སྔ་མ་ལྟར་རོ། །མདོ་སྡེ་རྒྱན་ལས་ཕྱུང་བའི་སངས་རྒྱས་སྤྱི་བསྟོད་ཀྱི་བརྒྱུད་པ་ནི། ་ཐུབ་
དབང་། བྱམས་པ། ཐོགས་མེད། དབྱིག་གཉེན། སློབ་དཔོན་བློ་གྲོས་བརྟན་པ།
གང་བ་སྤེལ། ཁ་ཆེ་རིན་ཆེན་རྡོ་རྗེ། བྲམ་ཟེ་སཛྫ་ན། ས་ར་ཧི་ཏ་ན། བློ་གྲོས་གྲགས་
པ། མར་པ་ཇོ་གདན། མཆིམས་དོན་གྲུབ། མཆིམས་བརྩོན་སེང་། མཆིམས་ནམ་
མཁའ་གྲགས། སྐྱི་སྟོན་ཤཱཀྱ་འབུམ། སྐྱི་སྟོན་གྲགས་རྒྱལ། དོལ་བུ་ཤེས་རབ་རྒྱལ་མཚན།
མ་ཏི་པཎ་ཆེན། ས་བཟང་འཕགས་པ། ངོར་ཆེན། འཇམ་དབྱངས་ཤེས་རབ་རྒྱ་མཚོ།
ཡོངས་འཛིན། ལྷ་མཆོག་སེང་གེ །དཀོན་ལྷུན་མན་སྔ་མ་ལྟར་རོ། །མཚན་བརྗོད་ཀྱི་བརྒྱུད་པ་
ནི། དུས་འཁོར་ཞབས། ཆོས་རྒྱལ་རིགས་ལྡན། དུས་ཞབས་ཆེ་ཆུང་། ཁ་ཆེ་ཟླ་བ་
མགོན་པོ། འབྲོ་ལོ་ཙཱ་བ། གྲགས་མཁར་དཀོན་མཆོག་སྲུང་། སྒྲོ་སྟོན་གནམ་ལ་བརྩེགས།
གྲུབ་ཆེན་ཡུ་མོ་བ། སྲས་དྷརྨེ་ཤྭ་ར། སྤྲུལ་སྐུ་ཇོ་འབུམ། ནམ་མཁའ་འོད་ཟེར། ནམ་
མཁའ་རྒྱལ་མཚན། འཇམ་དབྱངས་གསར་མ་བ། ཕྱི་མ་གཉིས་ཀ་ལས་བོ་དོང་རིན་པོ་ཆེ།
རིན་ཆེན་ཤེས་རབ། བློ་ཆེན་སངས་རྒྱས་སྲས། མཁན་པོ་རྒྱལ་བཟང་པ། གངས་པ་
གྲགས་པ་དཔལ། མ་ཏི་པཎ་ཆེན། ས་བཟང་འཕགས་པ། ངོར་ཆེན། རྒྱལ་ཚབ།
ཡོངས་འཛིན། དཀོན་ལྷུན་མན་སྔར་ལྟར་རོ། །སྒྲོལ་བསྟོད་ཕན་ཡོན་བཅས་པའི་བརྒྱུད་པ་
ནི། སངས་རྒྱས། སྒྲོལ་མ། ཀུན་དགའ་བོ། ཉི་མ་གུང་པ། ཤ་ནའི་གོས་ཅན། ཉི་
མ་སྦས་པ། རཱ་ཧུ་ལ་ཤྲཱི། བོ་དྷི་ད་ཤཱི། པཎ་ཆེན་ཤཱཀྱ་ཤྲཱི། ཁྲོ་ལོ་བྱམས་པའི་དཔལ། རིན་
ཆེན་འབུམ། སངས་རྒྱས་འབུམ། ལོ་ཙཱ་བ་མཆོག་ལྡན། བློ་ཆེན་སངས་རྒྱས་སྲས། རྒྱལ་བ་
བཟང་པོ། བྱང་སེང་བ། ཤར་ཆེན། ངོར་ཆེན། གྲགས་པ་རྡོ་རྗེ། བསོད་ནམས་
ལྷུན་གྲུབ། ས་ལོ། དཀོན་ལྷུན་མན་སྔར་ལྟར་རོ། །ཤེས་རབ་སྙིང་པོའི་བརྒྱུད་པ་ནི། ཐུབ་
པ། སྒྲོལ་མ། ཨ་ཏི་ཤ །དེ་དཔོན་ད་ན་ཤཱི་ལ། བྱང་སེམས་ཟླ་རྒྱལ། དབང་བཀའ་
གདམས་པ། སྐྱེར་སྒང་པ་ཡེ་ཤེས་སེང་གེ །སངས་རྒྱས་སྒོམ་པ་སེང་གེ་སྐྱབས། མཆིམས་
ནམ་མཁའ་གྲགས། ཚད་མའི་སྐྱེས་བུ། བསོད་ནམས་མགོན། ཀུན་མཁྱེན་བུ་སྟོན་རིན་པོ་

ཆེ། ཐུགས་སྲས་རིན་ཆེན་རྣམ་རྒྱལ། བླ་མ་བཀྲ་ཤིས་རིན་ཆེན། ངོར་ཆེན། རྒྱལ་
ཚབ། ཡོངས་འཛིན། དཀོན་ལྷུན་མན་སྔར་ལྟར་རོ། །འཕགས་པ་བཟང་པོ་སྤྱོད་པའི་
སྨོན་ལམ་དང༌། བྱམས་པའི་སྨོན་ལམ་གྱི་བརྒྱུད་པ་ནི། ཐུབ་པའི་དབང་པོ། ཀུན་དགའ་
བོ། རཀྴི་ཏ། ཀྲྀཥཱའི་གོས་ཅན། ཤ་ནའི་གོས་ཅན། ཉི་མ་གུང་པ། རྒྱལ་རིགས་
ཐམས་ཅད་མཁྱེན་བཤེས། ཀླུ་སྒྲུབ། ཨཱརྱ་དེ་ཝ། འཇམ་དཔལ་གྲགས་པ། ཆོས་
འབྱུང་ཞི་བ། རྡོ་རྗེ་གདན་པ་གསུམ། པཎ་ཆེན་ཤཱཀྱ་ཤྲཱི། དཔྱལ་ཆོས་བཟང་། དཔྱལ་
པདྨོ་ཅན། དཔྱལ་ཨ་མོ་གྷ། དཔྱལ་གཞོན་ནུ་ཡེ་ཤེས། རོང་པ་ཤེས་རབ་སེང་གེ །བག་
སྟོན་གཞོན་ནུ་ཚུལ་ཁྲིམས་མན་ཕུང་པོ་གསུམ་པའི་མདོ་དང་འདྲའོ།། །།དེ་ཡན་གྱིས་བླ་མ་ཚད་
མའི་སྐོར་གཙོས་ཞར་བྱུང་ཉེར་མཁོ་བཅས་པའི་བརྒྱུད་རིམ་སོང་ནས། ད་ནི་ཉམས་མྱོང་ཚད་
མ་རྒྱུད་ལ་སྐྱེད་པར་བྱེད་པའི་གཞུང་ཇི་ལྟ་བ་བཞིན་དཀྲི་བའི་སྐོར་ལ། འཆད་པ་པོ་སྡོམ་པ་
གསུམ་དང་ལྡན་ཞིང་། མདོ་རྒྱུད་ཀྱི་དོན་ལ་མཁས་པ། དེ་ཉིད་བཅུའི་ཕ་རོལ་དུ་སོན་པ། མན་
ངག་གི་ཉམས་མྱོང་དང་། གྲུབ་པའི་ཡོན་ཏན་ལྡན་པའི་རྡོ་རྗེ་སློབ་དཔོན་གང་གིས། འཆད་
པའི་གཞི་སྣང་གསུམ་སྙིང་པོའི་ལེགས་བཤད། ཁོག་དབུབ་གསང་སྔགས་བསྟན་པའི་པད་
ཚལ་བཞད་པ། སློབ་མ་རྗེས་འཛིན། དམ་ཚིག་རྣམ་བཤད་བག་ཡོད་གཏམ་གྱི་བདུད་རྩི།
ཕྱི་བསྐྱེད་རིམ་གྱི་རྣམ་བཤད་རྒྱས་པ་མཁས་ལ་ཉེར་མཁོ་སྙིང་པོའི་ལེགས་བཤད། བསྡུས་པ་
གསང་ཆེན་བསྟན་པའི་འོད་འཕྲོ། ལུས་དཀྱིལ་རྣམ་བཤད་ཉུང་ངུ་རྣམ་གསལ། རྒྱུད་གསུམ་
སྙིང་པོའི་ལེགས་བཤད། བདག་མེད་མའི་བྱིན་རླབས་རྣམས་ངག་ཆོས་ཡིག་ཆ་དང་། རྒྱུ་
དབང་སྒྲུབ་དཀྱིལ། གཏོར་ཆོག །དབང་གི་མཚམས་སྦྱོར་རྣམས་དཀོན་མཆོག་ལྷུན་གྲུབ་
ཡིག་ཆ། ལམ་དབང་ཤར་ཆེན་ཀུན་དགའ་བཀྲ་ཤིས་དང་ཞུ་ཆེན་གྱི་ཡིག་ཆ། ལམ་ཟབ་
དང་བིར་སྲུང་བྱིན་རླབས་ཐར་པཎ་ཡིག་ཆ་རྣམས་གོ་རིམ་བསྒྲིགས་ཏེ། འཆད་པའི་ཚུལ་ཐོག་
མར་རྒྱུ་ཕར་ཕྱིན་གྱི་ཐེག་པའི་ཉམས་ལེན་ཐམས་ཅད་སྣང་བ་གསུམ་དུ་བསྡུ་བའི་ཁྲིད་ཀྱིས་བློ་
སྦྱོང་། རྣམ་ཐར་དང་ཆོས་སྤྱོད་སྐོར་གྱི་ལུང་འབོགས། ཁོག་དབུབ་ཀྱིས་ལོ་རྒྱུས་ལ་ཡིད་
ཆེས་བསྐྱེད། དེ་ནས་སྲིད་ཞི་གཉིས་ལ་མི་གནས་པའི་མྱང་འདས་ཐོབ་ཕྱིར་བྱང་ཆུབ་མཆོག་ཏུ་
སེམས་བསྐྱེད། རིགས་དང་སྐལ་བར་ལྡན་པའི་སློབ་མ་རྣམས་རྗེས་སུ་འཛིན་ཏེ། ཞལ་དང་

འདྲ་བའི་ཆོ་གའི་གཞི་བརྒྱད་ཀྱིས་གཞིར་གནས་ཀྱི་དཀྱིལ་འཁོར་བཞི་སྨིན་པར་བྱེད། དབང་
བཞིའི་དམ་ཚིག་ངོ་སྤྲོད་པའི་ཕྱིར་དེའི་རྣམ་བཤད་ཟིན་ཐུན་ཏུ་གཏོང་། དབང་གི་ཡེ་ཤེས་ངོ་སྤྲོད་པ་
དང་། གཞི་ལམ་འབྲས་བུའི་ཆོས་ཐམས་ཅད་སེམས་གསལ་སྟོང་ཟུང་འཇུག་གི་རྣམ་རོལ། རྟེན་
འབྲེལ་དང་སྤྲོས་བྲལ་དུ་ཤེས་ཕྱིར་ཀུན་གཞི་རྒྱུ་རྒྱུད་ལ་འཁོར་འདས་དབྱེར་མེད་ཀྱི་ལྟ་ཁྲིད་སྟོན།
ལུས་ཐབས་རྒྱུད་ལ་དབང་བཞིའི་ལམ་བཞི། དེ་རེ་རེ་ལའང་ལམ། ལྟ་བ། གྲུབ་མཐའ།
འདའ་ཁ་མ། ཞར་བྱུང་བར་དོ། །འབྲས་བུ་སྟེ་དོན་ཚན་དྲུག་དྲུག །དེ་དག་ཚད་མ་སྙན་བརྒྱུད་
བཞིའི་སྒོ་ནས་གཏན་ལ་འབེབས་པ་ལ་བུམ་དབང་གི་ལམ་ཕྱི་བསྐྱེད་རིམ་གྱི་རྣམ་བཤད་ཟིན་ཐུན་
དུ་གཏོང་། ལམ་དབང་བསྐུར། ནང་བསྐྱེད་རིམ་གྱི་རྣམ་བཤད་གཏོང་། ཕྱི་ནང་གི་སེམས་
འཛིན། ལྟ་བ་གྲུབ་མཐའ་སོགས་ཀྱི་ཁྲིད་རིམ་རྫོགས་ནས། གསང་དབང་གི་ལམ་བདག་
བྱིན་གྱིས་རླབས་པའི་རིམ་པ་ལ་སྔོན་དུ་བདག་མེད་མའི་བྱིན་རླབས། རླུང་སྦྱོར་བདུན། གཏུམ་
མོའི་དམིགས་པ་བཅོ་བརྒྱད། ལྟ་བ་གྲུབ་མཐའ་སོགས་ཏེ་ཁམས་འདུས་པ་དང་པོའི་ཁྲིད། ལུས་
སྦྱོང་འཁྲུལ་འཁོར་བཅས། ། ཤེས་རབ་ཡེ་ཤེས་ཀྱི་ལམ་དཀྱིལ་འཁོར་འཁོར་ལོའི་ལམ་མམ།
ཕྱག་རྒྱའི་ལམ་རྒྱས་བསྡུས། ལྟ་བ་གྲུབ་མཐའ་སོགས་ཏེ་ཁམས་འདུས་པ་བར་པའི་ཁྲིད། བཞི་
པའི་ལམ་རྡོ་རྗེའི་རྦ་རླབས། ལྟ་བ་གྲུབ་མཐའ་སོགས་ཏེ་ཁམས་འདུས་པ་ཐ་མའི་ཁྲིད་རྣམས་
སྔོན་བྱོན་དམ་པ་གོང་མའི་ཕྱག་བཞེས་ཇི་ལྟ་བར་ཚང་ལ་མ་ནོར་བའི་ཚུལ་དུ་ལེགས་པར་གནང་
བའི་བརྒྱུད་པ་ནི། རྡོ་རྗེ་འཆང་། བདག་མེད་མ། བིརླ་པ། ནག་པོ་པ། ཌ་མ་
རུ་པ། ཨ་ཝ་དྷཱུ་ཏཱི་པ། ག་ཡ་དྷ་ར། འབྲོག་མི་ལོ་ཙཱ་བ། སེ་སྟོན་ཀུན་རིག །དགོན་
པ་བ། ས་ཆེན། རྗེ་བཙུན་སྐུ་མཆེད། ཆོས་རྗེ་ཁུ་དབོན། ཞང་དཀོན་མཆོག་དཔལ།
བྲག་ཕུག་པ། བླ་མ་དམ་པ། དཔལ་ཚུལ། བུདྡྷ་ཤྲཱི། ངོར་ཆེན། མུས་ཆེན།
དེ་གཉིས་ཀ་ལས་རྒྱལ་ཚབ་དང་། ཀུན་མཁྱེན་གཉིས། ཕྱི་མ་གསུམ་ཀ་ལས་ཡོངས་འཛིན།
དེ་ལས་ས་ལོ། ཕྱི་མ་གཉིས་ཀ་ལས་དཀོན་མཆོག་ལྷུན་གྲུབ། དེ་ནས། སྔགས་འཆང་
ཀུན་དགའ་རིན་ཆེན། བསོད་ནམས་དབང་པོ། ཨ་མེས་ཞབས། ངག་དབང་ཀུན་དགའ་
བཀྲ་ཤིས། ཡབ་རྗེ་བསོད་ནམས་རིན་ཆེན། ས་ཆེན་ཀུན་དགའ་བློ་གྲོས། བྱམས་པ་
ནམ་མཁའ་འཆི་མེད། རྣལ་འབྱོར་འཇམ་དཔལ་བཟང་པོ། དེ་ལས་རྡོ་རྗེ་འཆང་བྱམས་པ་

ཀུན་དགའ་བསྟན་པའི་རྒྱལ་མཚན་གྱིས་གསན་པའོ། །ཡང་ན། ཡོངས་འཛིན་ནས། ལྷ་
མཆོག་སེང་གེ །དཀོན་མཆོག་ལྷུན་གྲུབ། སངས་རྒྱས་སེང་གེ །ནམ་མཁའ་དཔལ་
བཟང་། བསོད་ནམས་ལྷུན་གྲུབ། དཔལ་རྒྱལ། སངས་ཕུན། བསོད་དཔལ། དཔལ་
ཆོས། ཆོས་སྐྱོང་བཟང་པོ། ནམ་མཁའ་འཆི་མེད་མན་གོང་སོང་མ་ཐག་པ་ལྟར་རོ། །ཡང་
བརྒྱུད་ལུགས་གཅིག་ནི་འོག་རྒྱུ་དབང་ལྟར་རོ།། །འཇིགས་བྲལ་རྣལ་འབྱོར་གྱི་དབང་ཕྱུག་
དཔལ་ལྡན་བིརླ་པས་ཡེ་ཤེས་ཀྱི་མཁའ་འགྲོ་རྡོ་རྗེ་བདག་མེད་མ་ལས་དངོས་སུ་གསན་པའི་
དཔལ་ཀྱེ་རྡོ་རྗེ་མན་ངག་ལུགས་ལྷ་དགུའི་དཀྱིལ་འཁོར་ཆེན་པོར་དཀོན་མཆོག་ལྷུན་གྲུབ་ཀྱི་སྒྲུབ་
དཀྱིལ་ཆ་ལག་མཚམས་སྦྱོར་བཅས་པའི་ཡིག་སྟེང་ནས་རྒྱུ་དུས་ཀྱི་དབང་བཞི་ཡོངས་སུ་རྫོགས་
པའི་བརྒྱུད་པ་ནི། རྡོ་རྗེ་འཆང་། བདག་མེད་མ། བིནྡྲ་པ། ནག་པོ་པ། ཌ་མ་རུ་པ།
ཨ་ཝ་དྷུ་ཏཱི་པ། ག་ཡ་དྷ་ར། འབྲོག་ལོ་ཤཱཀ་ཡེ། སེ་མཁར་ཆུ། ཞང་དགོན་པ་བ།
ས་ཆེན། བསོད་རྩེ། གྲགས་རྒྱལ། ས་པཎ། ཆོས་འཕགས། ཞང་དཀོན། བྲག་
ཕུག་པ། བླ་མ་དམ་པ། དཔལ་ལྡན་ཚུལ་ཁྲིམས། བུདྡྷ་ཤྲཱི། ངོར་ཆེན། མུས་ཆེན།
ངོར་མུས་གཉིས་ཀ་ལས་རྒྱལ་ཚབ་དམ་པ་དང་། དཔལ་ལྡན་རྡོ་རྗེ། བསོད་ནམས་སེང་གེ་
གསུམ། གསུམ་ག་ལས། ཡོངས་འཛིན། དེ་ནས་སངས་རིན། ལྷ་སེང་། དཀོན་
ལྷུན། ནམ་དཔལ་ལམ། ཡང་ན། ལྷ་སེང་ནས། སངས་སེང་། ནམ་དཔལ། ཀུན་
བཀྲས། ཤེར་འབྱུང་། ལྷུན་དཔལ། སངས་ཕུན། བསོད་བཟང་། སངས་རྒྱས་
དཔལ་བཟང་། སངས་རྒྱས་གྲགས་པ། ངག་དབང་དམ་ཆོས། ། དཔལ་ལྡན་ཆོས་ཀྱི་
རྒྱལ་མཚན། དེ་ལས་ངག་དབང་བློ་གྲོས་བསྟན་འཛིན་དང་། ཀུན་དགའ་བསྟན་པའི་བློ་གྲོས་
གཉིས་ཀྱིས་གསན་སྙམ། བསྟན་བློ་ལས་ངག་དབང་བསོད་ནམས་རྒྱལ་མཚན་གྱིས་གསན་པ་
ནི་ངོར་མཁན་ཞལ་ངོ་ནང་བརྒྱུད་དོ། །ཡང་ན། མུས་ཆེན་ནས། བདག་ཆེན། རྡོ་
རིང་། ཚར་ཆེན། མཁྱེན་བརྩེ། བསླབ་རྒྱལ། དབང་རབ། མཆོག་ལྡན། མཆོག་
གྲུབ། ངག་ལྷུན། རྨོར་ཆེན། གནས་གསར་པ། ས་ཆེན་ཀུན་བློ། ནམ་མཁའ་
འཆི་མེད། ཀུན་དགའ་བསྟན་འཛིན། རྡོ་རྗེ་འཆང་བྱམས་པ་ཀུན་དགའ་བསྟན་པའི་རྒྱལ་མཚན།
དེ་ལས་དཔལ་ལྡན་བློ་གྲོས་རྒྱལ་མཚན་དང་། འཇམ་དབྱངས་རིན་ཆེན་རྡོ་རྗེས་གསན་པ་རྣམས་

ནི་མུ་ཏིག་བསྟར་ལ་བརྒྱུས་པ་ལྟ་བུའོ། །ཡང་ན། ཀུན་དགའ་བསྟན་འཛིན་ལས། ཁང་
སར་མཁན་ཆེན་འཇམ་དབྱངས་ཤེས་རབ་རྒྱ་མཚོས་གསན་ཏོ།། །།ལམ་དུས་ཀྱི་དབང་གི་ཆུ་བོ་མ་
ནུབ་པར་དཀོན་མཆོག་ལྷུན་གྲུབ་དང་། ཤར་ཆེན་བྱམས་པ་ཀུན་བཀྲས། ཞུ་ཆེན་བཅས་ཀྱི་ཡིག་
སྟེང་ནས་གནང་བའི་བརྒྱུད་པ་ནི་གོང་སོང་མ་ཐག་པའི་རྒྱུ་དབང་ཇི་ལྟ་བ་བཞིན་ནོ།། །།ཡུམ་
བཀའ་རྗེ་བཙུན་རྡོ་རྗེ་བདག་མེད་མའི་བྱིན་རླབས་པཎ་ཆེན་ངག་དབང་ཆོས་གྲགས་ཀྱི་ཡིག་སྟེང་
ནས་དང་། ཐར་པཎ་གྱི་ཡིག་སྟེང་ནས་ལམ་ཟབ་ཕྱི་མའི་བྱིན་རླབས་ཁྲིད་ལུང་། བིར་སྲུང་
ཕྱི་མའི་བྱིན་རླབས་ལུང་བཅས་གནང་བའི་བརྒྱུད་པ་ནི། རྡོ་རྗེ་འཆང་བྱམས་པ་ཀུན་དགའ་
བསྟན་པའི་རྒྱལ་མཚན་གྱིས་གསན་པ་ཡན་གོང་སློབ་བཤད་སྐབས་སུ་སྨོས་པ་ལྟར་རོ།། །།
བསྟན་བཅོས་ཚད་མར་བྱ་བའི་ཕྱིར་ལམ་འབྲས་གཞུང་སྐོར་པོད་སེར་དམར་སོགས་དང་།
རྗེ་བཙུན་རིན་པོ་ཆེས་མཛད་པའི་རྩ་ལྟུང་འཁྲུལ་སྤོང་། སྡོམ་པ་ཉི་ཤུ་པའི་འགྲེལ་པའི་བརྒྱུད་
པ་ནི། བྱམས་པ་ཀུན་དགའ་བསྟན་པའི་རྒྱལ་མཚན་དང་། འཇམ་དབྱངས་རིན་ཆེན་རྡོ་རྗེས་
གསན་པ་ཡན་གོང་སློབ་བཤད་སྐབས་སུ་ཇི་སྐད་བཤད་པ་བཞིན་ནོ།། །།
གཞན་ཡང་ལམ་འབྲས་ཀྱི་ཆ་ལག་ཏུ་གྱུར་པ་དང་། དེར་མ་གཏོགས་ཀྱང་ལས་དང་པོ་
པ་ལ་ཉེ་བར་མཁོ་བའི་རིགས་འགའ་ཞིག་གཙོར་བཏོན་པ་ལ། ངོར་ཆེན་གྱིས་མཛད་པའི་ཀུན་
རིག་ཆོ་ག །བསྙེན་རྒྱས། ཆ་གསུམ། རྣམ་རྒྱལ་མའི་བསྟོད་པ་རྣམས་ཀྱི་བརྒྱུད་པ་ནི།
ངོར་ཆེན། རྒྱལ་ཚབ། ཡོངས་འཛིན། ལྷ་སེང་། སངས་སེང་། ཐར་པཎ། མུས་
ནམ་མཁའ་དཔལ་བཟང་། དཔལ་དོན། ནམ་སངས། བསོད་རྒྱལ། ལྷུན་དཔལ། སངས་
ཕུན། ཤེས་བྱ་བཟང་པོ། བསྟན་འཛིན་ཕུན་ཚོགས། ཀུན་དགའ་ལེགས་འབྱུང་། ཀུན་
དགའ་བློ་གྲོས། ནམ་མཁའ་འཆི་མེད། ཀུན་དགའ་བསྟན་འཛིན། དེས་བསྟན་པའི་རྒྱལ་
མཚན་ལའོ།། །། །
དཀོན་མཆོག་ལྷུན་གྲུབ་ཀྱིས་མཛད་པའི་ཀྱེ་རྡོར་མངོན་ལུས། དབང་ཆུ། གཏོར་
ཆོག །ཞི་རྒྱས་ཀྱི་སྦྱིན་སྲེག །ལམ་ཟབ་ཕྱི་མའི་ཉམས་ལེན། ཀྱེ་རྡོར་དབང་གི་མཚམས་
སྦྱོར། ཀུན་རིག་དབང་གི་མཚམས་སྦྱོར། སྦྱིན་སྲེག །རོ་སྲེག །སཱཙྪའི་རབ་གནས།
ཚེ་ཆོག །འབྱུང་འདུལ་སྒྲུབ་རྗེས། རྣམ་རྒྱལ་སྒྲུབ་རྗེས། སྒྲོལ་དཀར་སྒྲུབ་རྗེས་བསྟོད་

པ་བཅས། རྣམ་འཇོམས་བུམ་ཆོག་སོགས་ཀྱི་བརྒྱུད་པ་ནི། དཀོན་ལྷུན་ནས། ཐར་པཎ།
དཔལ་ལྡན་དོན་གྲུབ། དཔལ་མཆོག་རྒྱལ་མཚན། སངས་རྒྱས་ཕུན་ཚོགས། བསོད་
ནམས་དཔལ་ལྡན། དཔལ་ལྡན་ཆོས་སྐྱོང་། དེ་དབོན་རིན་ཆེན་མཆོག་གྲུབ། བླ་མ་ཀུན་
དགའ་བསོད་ནམས། བསོད་ནམས་རྒྱལ་མཚན། དགེ་འདུན་རྒྱ་མཚོ། ཀུན་དགའ་བསྟན་
འཛིན། དེ་ལས་བྱམས་པ་ཀུན་དགའ་བསྟན་པའི་རྒྱལ་མཚན་ནོ།། །།
ངག་ཆོས་ཀྱི་གསུང་ངག་ཁོག་དབུབ། དམ་ཚིག་རྣམ་བཤད། སྣང་རྒྱུད་ཁྲིད་ཡིག །ཕྱི་
བསྐྱེད་རིམ་གྱི་རྣམ་བཤད་རྒྱས་བསྡུས། ནང་ལུས་དཀྱིལ་གྱི་རྣམ་བཤད། སེམས་བསྐྱེད་ཆོ་
ག །སློབ་མ་རྗེས་གཟུང་རྣམས་ཀྱི་བརྒྱུད་པ་ནི། གོང་སློབ་བཤད་སྐབས་ཀྱི་ངག་ཆོས་ཡིག་
ཆ་བྱིན་རླབས་སྐོར་གྱི་ལུང་གི་བརྒྱུད་པ་རྣམས་དང་འདྲའོ།། །་
སློབ་དཔོན་མཚོ་སྐྱེས་ཀྱིས་མཛད་པའི་བསྟོད་པ་ཉི་ཤུ་པ། བྷ་ཝི་ལྷས་མཛད་པའི་བླ་མ་
ལྔ་བཅུ་པའི་རྩ་བ། རྗེ་བཙུན་གྱིས་མཛད་པའི་བསྟོད་པ་ཌཎཱ་ཀ་དང་། བཀྲ་ཤིས་མཚུངས་
མེད་མ། དཀོན་མཆོག་དཔལ་ལྡན་གྱིས་མཛད་པའི་རབ་གནས་དཔལ་འབྱོར་རྒྱ་མཚོ་དང་།
ལམ་ཟབ་བླ་མཆོད། འོད་འཕོ། སྣང་མཐའི་བསྒོམ་དོན། ཤར་ཁང་པའི་བར་དོ་ངོ་
སྤྲོད། ཐར་པཎ་གྱི་བིར་སྲུང་ཕྱི་མའི་ཉམས་ལེན། འཐོར་ནས་སྒྲུབ་ཚུལ། བསྙེན་རྒྱས་ལྷན་
ཐབས། ཀྱེ་རྡོར་ལས་ཕྱི་མ་གསུམ་གྱི་སྦྱིན་སྲེག །སངས་རིན་རྣམ་རྒྱལ་བརྒྱུད་འདེབས།
སངས་ཕུན་གྱི་དེའི་ཁ་སྐོང་། སྒྲོལ་དཀར་ལྷན་ཐབས། དཔལ་ལྡན་དོན་གྲུབ་ཀྱི་རྣམ་རྒྱལ་
སྦྱིན་སྲེག །འབྱུང་འདུལ་བརྒྱུད་འདེབས། བླ་མ་ལྔ་བཅུ་པའི་འགྲེལ་པ། ཀུན་དགའ་
ཆོས་འཕེལ་གྱི་ལམ་འབྲས་བླ་མཆོད་རྣམས་ཀྱི་བརྒྱུད་པ་ནི། མཛད་པ་པོ་སོ་སོ་ནས་བརྒྱུད་དེ།
བྱམས་པ་ནམ་མཁའ་འཆི་མེད། ཀུན་དགའ་བསྟན་འཛིན། དེས་བསྟན་པའི་རྒྱལ་མཚན་
ལའོ། །ཡང་ན། བླ་མ་ལྔ་བཅུ་པ་དང་། ལམ་འབྲས་བླ་མཆོད་གཉིས་གཟིམས་འོག་
བསྟན་འཛིན་ཕྲིན་ལས། དཔལ་ལྡན་ཆོས་ཀྱི་རྒྱལ་མཚན། འཇམ་མགོན་ངག་དབང་ལེགས་
གྲུབ། བྱམས་པ་ཀུན་དགའ་བསྟན་པའི་རྒྱལ་མཚན་ནོ། །དཔལ་དོན་གསུང་རྣམས་བཀའ་
འབུམ་བརྒྱུད་པ་ལྟར་འདེད་ཀྱང་ཆོག་གོ །ཞུ་ཆེན་གྱི་ཀུན་རིག་རས་བྲིས་བསྙེན་ཐབས། སྦྱིན་
སྲེག་གསལ་བྱེད། གཞན་ཕན་མཐའ་ཡས་ལ་ཟུར་རྒྱན་ཚན་གཉིས། རུས་སྦྱོང་ངག་འདོན་

ཨུཏྤལ་མགུལ་རྒྱན་རྣམས་ཀྱི་བརྒྱུད་པ་ནི། ཚུལ་ཁྲིམས་རིན་ཆེན། ཐུགས་སྲས་ཀུན་དགའ་
བསོད་ནམས། བསོད་ནམས་རྒྱལ་མཚན། བླ་མ་དགེ་འདུན་རྒྱ་མཚོ། ཕྲིན་ལས་རིན་
ཆེན། འཇམ་དབྱངས་བློ་གསལ། མཁྱེན་བརྩེའི་དབང་པོ། དེས་བྱམས་པ་ཀུན་དགའ་
བསྟན་པའི་རྒྱལ་མཚན་ལ་གནང་བའོ།། །
༈ གཉིས་པ་དེ་ལས་གཞན་པ་ཉེར་མཁོའི་རིགས་འཕྲོས་དོན་གྱི་ཚུལ་དུ་གླེང་བསླང་བ་
ནི། ས་སྐྱ་བཀའ་འབུམ་པུསྟི་བཅོ་ལྔ། ངོར་ཆེན་གྱི་པུསྟི་བཞི། མུས་ཆེན་གྱི་པུསྟི་གཅིག །ཀུན་
མཁྱེན་གྱི་པུསྟི་བཞི། དཀོན་ལྷན་གྱི་པུསྟི་བཞི། དཔལ་དོན་གྱི་པུསྟི་གཅིག །ཐར་པཎ་
དང་སངས་ཕུན་གཉིས་ཀྱི་པུསྟི་བཞི་རེ་ལས་ལུང་ཡོད་སྐོར། ཞུ་ཆེན་གྱི་པུ་སྟི་དགུ། བྱམས་
པ་ཀུན་དགའ་བསྟན་པའི་རྒྱལ་མཚན་གྱི་པུསྟི་བཞི་ཙམ། མཁྱེན་བརྩེའི་དབང་པོའི་པུསྟི་ལྔ་ཙམ།
ངག་དབང་བསོད་ནམས་རྒྱལ་མཚན་གྱི་པུསྟི་གཉིས། ངག་དབང་ལེགས་གྲུབ་ཀྱི་པུསྟི་ལྔ་ཙམ་
སོགས་གོང་མ་མཁས་གྲུབ་རྣམས་ཀྱི་བཀའ་འབུམ་པོད་ཤིན་ཏུ་མང་པོའི་ལུང་རྒྱུན་བཞུགས་ཤིང་།
དེ་དག་གི་ནང་དུ་སྤྱིར་རང་གཞན་གྱི་ཉེར་མཁོ་ཅི་རིགས་པ་དང་། ཁྱད་པར་ས་སྐྱ་བཀའ་འབུམ་དུ་
གསུང་ངག་རིན་པོ་ཆེ་ཉམས་སུ་ལེན་པའི་གང་ཟག་ལ་དགོས་གལ་ཆེ་བ་ཀུན་ཏུ་དགོས་པའི་གཞུང་
བདུན་ནམ་བཅུ་གསུམ། ལས་དང་པོ་པ་ལ་དགོས་པའི་ཆོས་སྣ་བདུན་ནམ་བཅུ་བཞི། སྦས་པའི་
རྣལ་འབྱོར་པ་ལ་དགོས་པའི་ཆོས་སྣ་བཅུ་བཞི་རྣམས་དང་། ངོར་ཆེན་བཀའ་འབུམ་དུ་ཟླ་ཟེར།
ཆོས་འབྱུང་བསྟན་པ་རྒྱས་པའི་ཉི་འོད། རྒྱུད་གསུམ་གནོད་འཇོམས་རྩ་འགྲེལ། ལུས་དཀྱིལ་
རྩོད་སྤོང་། ཚོགས་འཁོར། གཏོར་ཆོག་འགྲེལ་པ་རྣམས་དང་། ཀུན་མཁྱེན་བཀའ་
འབུམ་དུ་མན་ངག་རྣམ་བཤད། ལུས་དཀྱིལ་དང་དབང་ཆུའི་རྣམ་བཤད། དཀོན་མཆོག་ལྷུན་
གྲུབ་བཀའ་འབུམ་དུ་ལམ་རིམ་སྨོན་ལམ། སྣང་རྒྱུད་མཛེས་རྒྱན། དབང་གི་མཚམས་སྦྱོར་
རྒྱས་བསྡུས། ཚུལ་ལྗོན་མཛེས་རྒྱན། གོང་མའི་དགོངས་རྒྱན་སོགས་བཞུགས་པར་དོན་གཉེར་
གྱིས་ལུང་བླང་ཞིང་ཐོས་བསམ་ལ་སྒྲོ་འདོགས་ཆོད་པའི་འབད་རྩོལ་མི་དམན་པ་གནད་དུ་ཆེ་ཞིང་།
ལུང་བརྒྱུད་ཀྱང་སོ་སོའི་བཀའ་འབུམ་བཞིན་ཤེས་པར་བྱའོ། །ལར་གསུང་ངག་ལམ་འབྲས་ཀྱི་
ཁྲིད་གཞུང་སྔར་དུས་ཐམས་ཅད་མཁྱེན་པ་དཀོན་མཆོག་ལྷུན་གྲུབ་ཀྱི་སྣང་རྒྱུད་སོགས་ཡིག་ཆའི་
སྟེང་ནས་གནང་བའི་སྲོལ་འབའ་ཞིག་ལས་གཞན་མ་མཆིས་མོད། ཕྱིས་སུ་དུས་སྐལ་ལ་ལྟོས་

པའི་ཅུང་ཟད་སླ་ཆོས་ལྟ་བུར་ངག་ཆོས་ཀྱི་ཡིག་ཐོག་ནས་གནང་བ་ཤས་ཆེ་ཞིང་། དེ་ལས་ཀྱང་
རེས་འགའ་ཐུབ་བསྟན་མཁན་ཆེན་ངག་དབང་བསྟན་རྡོར་གྱི་སྣང་རྒྱུད་སྟེང་ནས་གནང་མཁན་ཡང་
ཡོད་དོ། །རྟ་ར་བ་ཀུན་དགའ་ལེགས་གྲུབ་ཀྱི་ལམ་འབྲས་པོད་སྔོན་དང་། དེ་གཉིས་ཀའི་ལུང་
རྒྱུན་ཐར་རྩེ་རྡོ་རྗེ་འཆང་བྱམས་པ་ཀུན་དགའ་བསྟན་པའི་རྒྱལ་མཚན་ལ་བཞུགས་སོ། །ལམ་ཟབ་
ནང་མ་དང་བིར་སྲུང་ནང་མ་སོགས་བྱིན་རླབས་སྐོར་ཡོངས་རྫོགས་ཚོགས་སློབ་གཉིས་ཀའི་ཐུན་
མོང་བ་ཡིན་པ་སྔོན་བྱོན་དམ་པ་གོང་མ་རྣམས་ཀྱི་རྣམ་ཐར་དང་གོ་དོན་ལ་དཔྱད་ན་ཤེས་པས།
དེང་སང་ཚོགས་བཤད་ལ་ལམ་ཟབ་ཕྱི་མ་དང་། བིར་སྲུང་ཐུན་མོང་བ་ཙམ་ལས་གཞན་མི་
གནང་བ་ནི་ཕྱག་ལེན་སླ་ཆོས་ཀྱི་ཤན་ཤོར་བ་ལ་སློབ་བཤད་ཟབ་མོའི་ཁྱད་ཆོས་ཁོ་ན་ཡིན་པར་མ་
སེམས་ཤིག །དེ་ལྟར་གོང་དུ་ཇི་སྐད་བཤད་པའི་གསུང་ངག་རིན་པོ་ཆེ་ལམ་འབྲས་བུ་དང་བཅས་
པའི་ཚོགས་བཤད་ཀྱི་སྨིན་གྲོལ་ཡན་ལག་དང་བཅས་པ་མ་ཚང་བ་མེད་པར་མཁན་ཆེན་རྡོ་རྗེ་
འཆང་བྱམས་པ་ཀུན་དགའ་བསྟན་འཛིན་དང་། རྣལ་འབྱོར་འཇམ་དཔལ་བཟང་པོ་མཆེད་
ཞལ་ལས། བདག་ཅག་གི་རྩ་བའི་རིགས་བདག་ཐུགས་རྗེ་དང་སྡོམ་པ་གསུམ་གྱི་བཀའ་དྲིན་
མཚུངས་མེད་ཡི་དམ་དགེས་མཛད་རྡོ་རྗེ་དང་གཉིས་སུ་མ་མཆིས་པ་བྱམས་པ་ཀུན་དགའ་བསྟན་
པའི་རྒྱལ་མཚན་དཔལ་བཟང་པོས་བུམ་པ་གང་བྱོའི་ཚུལ་དུ་བཞེས་ཤིང་། དེ་ལས་དངོས་སློབ་དང་
ཡང་སློབ་ཀྱི་ཚོགས་མཐའ་ཡས་པར་གྱེས་པ་ནས་རང་རང་གི་ཐོབ་ཡུལ་གྱི་བརྒྱུད་ཁུངས་འདེད་དེ་
ངོས་ཟིན་པར་བྱ་བ་ལས། འདིར་བདག་གིས་བརྗོད་པའི་སྐབས་སུ་མ་བབས་སོ།། །
སླར་སྨྲས་པ། ཐེ་ཚོམ་རྐང་པ་རིང་པོའི་གོམ་སྟབས་ཀྱིས། །རྣམ་དཔྱོད་ཡངས་པའི་ཐང་ཆེན་
གཞལ་བ་འགའ། །ཚུལ་མིན་ནམ་མཁའ་འདོམ་གྱིས་འཇལ་མཚུངས་པས། །ངེས་ཤེས་རིན་ཆེན་
སྒྲོན་མེ་འདི་བྱས་སོ། །རྡོ་རྗེ་འཆང་དབང་གསུང་གསང་དཔྱིད་ཀ་ལས། །ལེགས་བྱུང་ཨུཏྤལ་
ནགས་སུ་བུང་བ་བཞིན། །གྲུབ་པ་རྣམས་ཀྱིས་བསྒོམས་པས་ཉམས་མྱངས་ཏེ། །མཐའ་གཉིས་
བྲལ་བའི་མཁའ་ལ་གཤེགས་པའི་ཤུལ། །ངེས་གསང་རིན་ཆེན་མཐའ་དག་རིན་ཆེ་ཡང་། །ཚུལ་
འདི་བརྒྱ་བྱིན་ཐོགས་པའི་ནོར་བུ་བཞིན། །ལོ་པཎ་ཆོས་ཀྱི་དེད་དཔོན་མཆོག་རྣམས་ཀྱི། །དྲིན་
ལས་གངས་རིའི་ཁྲོད་འདིར་གསལ་བར་སྣང་། །བདུད་རྩི་ཟགས་པའི་ཟླ་བར་རིས་མེད་ཀྱང་། །
དེ་འོད་འཐུངས་ནས་འཕེལ་བ་ཆུ་གཏེར་ཉིད། །གསུང་ངག་རིན་ཆེན་ཕྲེང་བ་དྲི་མེད་པ། །

ཀུན་གྱི་སྤྱི་ནོར་ཡིན་ཡང་སྒོས་སྐལ་བཞིན། །སྟོན་པ་ཐུགས་རྗེ་ཅན་གྱི་བསྟན་པ་ལ། །བྱ་བ་
ཅུང་ཟད་བགྱིས་ཀྱང་བསོད་ནམས་སྟོབས། །སྦོམ་པོར་འགྱུར་བའི་དུས་འདིར་བློ་ལྡན་རྣམས། །
སྲི་ཞུར་མཛོད་ཅེས་ཕྱག་བཅས་བདག་གིས་གསོལ། །ཇི་ལྟར་རིན་ཆེན་དང་པོར་བཟོ་བྱས་པ། །
གཟུགས་བརྙན་ཅིར་ཡང་ཁྱད་དུ་འཕགས་པ་བཞིན། །ཚུལ་འདིར་མཁས་སྙེམས་གྲགས་འདོད་
མ་ཡིན་པར། །ལྷག་བསམ་དག་པས་བསྙེན་བྱས་སྐལ་བཟང་མཆོག །གསུང་ངག་གངྒཱའི་བུ་མོ་
འདིར། །ཚད་མ་བཞི་ལྡན་རྦ་རླབས་འཛུམ། །འདིར་འབད་རྙོག་པའི་ཆ་མཆིས་ན། །བདག་
གཅིག་སྐྱོན་ཡིན་སྙིང་ནས་འཆགས། །དགེ་ཚོགས་རྫོགས་ལྡན་གསེར་གྱི་སྤྲིན་ཆེན་གཞན་ཕན་
ནམ་མཁའི་མཐར་ཐུག་པར། །འགྲོ་བའི་ཡིད་ལ་ཆོས་དང་མཐུན་བཀོད་ཀུན་ཏུ་བཟང་པོའི་ཟློས་
གར་རྩེ། །ཐུབ་བསྟན་བཤད་སྒྲུབ་ལོ་མ་མེ་ཏོག་སྙེ་མའི་ཕུང་པོས་ལྕི་བ་ཡིས། །ས་གསུམ་
མ་ལུས་ཕྱུར་བུར་འགེངས་པས་ཕན་བདེས་ཀུན་ཁྱབ་རྒྱུར་གྱུར་ཅིག །བཀྲ་ཤིས་ཡིད་འོང་ནོར་
བུའི་གདུགས་དཀར་རབ་འབྱམས་ཞིང་དུ་འབུབས་པ་པོ། །བཀྲ་ཤིས་མཆོག་གསུམ་གསེར་གྱི་
ཡུ་བ་རྟག་བརླུང་མངོན་པར་མཐོ་དང་བཅས། །བཀྲ་ཤིས་གནས་སྐབས་མཐར་ཐུག་ཀུན་ཏུ་བདེ་
ནས་བདེ་བར་འགྲོ་བའི་ལམ། །བཀྲ་ཤིས་ལུས་ཅན་ཀུན་གྱིས་རྙེད་ནས་སྟོབས་བཅུའི་དཔལ་
འབར་བཀྲ་ཤིས་ཤོག། །།ཅེས་གསུང་ངག་རིན་པོ་ཆེ་ལམ་འབྲས་བུ་དང་བཅས་པ་ངོར་ལུགས་
ཐུན་མིན་སློབ་བཤད་དང་། ཐུན་མོང་ཚོགས་བཤད་ཐ་དད་ཀྱི་སྨིན་གྲོལ་ཡན་ལག་དང་བཅས་
པའི་བརྒྱུད་ཡིག་གསེར་གྱི་ཕྲེང་བ་བྱིན་ཟབ་འོད་བརྒྱ་འབར་བ་ཞེས་བྱ་བ་འདིའང་། གསུང་ངག་
རིན་པོ་ཆེའི་བཀའི་བསྡུ་བ་ཆེན་པོ་བགྱིད་སྐབས་གནས་ལྔ་རིག་པ་བླ་མ་འཇམ་དབྱངས་མཁྱེན་
རབ་ནས་བརྒྱུད་ཁུངས་རྣམས་འཚོལ་ཏེ་ཕྱོགས་གཅིག་ཏུ་བཏུས་པ་ལ། བདག་ཤཱཀྱའི་དགེ་སློང་
སྤོང་བ་པ་འཇམ་དབྱངས་བློ་གཏེར་དབང་པོས་རང་ནོར་རང་གཅེས་ཀྱི་ཚུལ་དུ་ལེགས་པར་དཔྱད་
ཅིང་གཏན་ལ་ཕབ་སྟེ། དཔལ་ལྷུན་གྲུབ་སྟེང་གི་ཡང་རྩེའི་དབེན་ཚལ་དུ་གོ་རིམ་བསྡེབས་པའི་
དགེ་བས་བདག་སོགས་འགྲོ་ཀུན་རྗེ་བཙུན་བླ་མའི་ལམ་གྱིས་ཚེ་འདི་ཉིད་ལ་རྣམ་པར་གྲོལ་བའི་
རྒྱུར་གྱུར་ཅིག། །།སརྦ་དཱ་ཀ་ལྱཱ་ཎཾ་བྷ་ཝནྟུ།། །།

༄༅། །རྒྱུད་སྡེ་བཞིའི་བསྙེན་པའི་ཡི་གེ་སྤྱི་འགྲོ་དངོས་
གྲུབ་རིན་པོ་ཆེའི་འབྱུང་གནས་ཞེས་བྱ་
བ་བཞུགས་སོ།།

༄༅། །ཨོཾ་སྭསྟི་སིདྡྷཾ། རབ་འབྱམས་དཀྱིལ་འཁོར་འཁོར་ལོ་སྤྲོ་ཞིང་སྡུད། །སངས་
རྒྱས་ཀུན་གྱི་ཕྲིན་ལས་གཅིག་བསྡུས་པ། །ཐར་པའི་ས་མཁན་དཔལ་ལྡན་བླ་མ་ལ། །བཀའ་
དྲིན་དྲན་པས་ལྷ་ཕྱག་རི་ལྟར་བརྩེགས། །དཀྱིལ་འཁོར་འདྲེན་བྱེད་ལམ་དུ་ཤར་ཙམ་གྱིས། །
སྒྲིབ་ཟུང་མཐར་བསྐྲད་བཟླས་པས་དངོས་གྲུབ་མཆོག །སྐྱེས་བུས་ང་རོས་འབོད་བཞིན་འཁུལ་
མཛད་པའི། །ཡི་དམ་ལྷ་ཚོགས་རྣམས་ཀྱིས་ཤིས་པ་སྩོལ། །དོན་གཉིས་འབྲས་ལྕིའི་དངོས་
གྲུབ་དབྱིག །ལག་རྩེར་བདེ་བླག་འགུགས་བྱེད་པའི། །བཟླས་བརྗོད་ལྕགས་ཀྱུའི་འཁྲུལ་འཁོར་
གྱི། །བསྐོར་ཐབས་ཡི་གེ་གསལ་བར་དགོད། །དེ་ལ་འདིར་རྒྱུད་སྡེ་བཞི་དང་འབྲེལ་བའི་ཡི་
དམ་རྣམས་ཀྱི་བསྙེན་པ་བྱ་ཚུལ་ལ་བཞི་ལས། དང་པོ་བྱ་རྒྱུད་ཀྱི་ཡི་དམ་རྣམས་ཀྱི་བསྙེན་པ་བྱ་
ཚུལ་ལ་གསུམ་སྟེ། གང་ཟག་གང་གིས། གནས་གང་དུ། ཚུལ་ཇི་ལྟར་བྱ་བའོ། །དང་པོ་ནི།
ཐེག་ཆེན་གྱི་རིགས་ཅན་གཞན་དོན་དུ་སངས་རྒྱས་ཐོབ་འདོད་ཀྱིས་ཀུན་ནས་བསླངས་ཏེ། གང་
ཉམས་སུ་བླང་བྱའི་བྱ་བ་སྤྱི་དང་སོ་སོའི་རྒྱུད་རྣམས་ཀྱི་དབང་དང་རྗེས་གནང་རིག་གཏད་སོགས་
ཐོབ་ལ་མ་ཉམས་པ་སྟེ། དམ་ཚིག་དང་སྡོམ་པར་ལྡན་པའི་གང་ཟག་གིས་སོ། །གཉིས་པ་གནས་
ནི། མདོ་རྒྱན་ལས། བློ་ལྡན་གང་དུ་བསྒྲུབ་པའི་ཡུལ། །ལེགས་པར་རྙེད་དང་ས་བཟང་
དང༌། །ཞེས་དང་། སྒྲུབ་ཐབས་ཀུན་བཟང་ལས་ཀྱང་། ལ་ལར་དྲི་མེད་ཆུ་ནི་ཕུན་ཚོགས་
ཤིང་། །ཤིང་མཆོག་ཡིད་འོང་རྣམ་པར་བརྒྱན་པ་ཡི། །རི་བོའི་ཕྱོགས་གཅིག་ཏུ་ནི་བཅོམ་ལྡན་
འདས། །འཇམ་པའི་དབྱངས་ཞེས་བྱ་བ་རབ་བསྒྲུབ་བྱ། །ཞེས་གསུངས་པ་བཞིན་དང་། ཐ་ན་
དབེན་ཞིང་འཚེ་བ་མེད་པ། ཡོ་བྱད་སྒྲུབ་སླ་བ། དབེན་ཞིང་ཡིད་དང་མཐུན་པའི་ས་ཕྱོགས་གཙང་
བ་ཞི་གནས་ཀྱི་ཏིང་ངེ་འཛིན་བསྒོམ་དུ་རུང་བའི་སྒྲུབ་ཁང་བླ་མ་གོང་མའི་ཞབས་ཀྱིས་བཅགས་
པའམ་མིན་ཀྱང་ཕྱི་ནང་གི་དགྲ་མེད་ཅིང་། སྟེང་འོག་བར་གསུམ་ཐམས་ཅད་མཚམས་མ་གྲོལ་
བར་རང་དབང་འདུས་ངེས་པ་དགོས་སོ། །གསུམ་པ་ཚུལ་ཇི་ལྟར་བྱ་བ་ལ། སྦྱོར་དངོས་རྗེས་
གསུམ་ལས། དང་པོ་ནི། ཆོ་འཕྲུལ་ཆེན་པོའི་ཟླ་བ་ལ་སོགས་པའི་དུས་བཟང་པོར་ཡར་གྱི་
ཚེས་གྲངས་ལ་གནས་ཁང་བྱི་དོར་བྱས་ཏེ་བའི་ལྕི་བས་བྱུག །ཆག་ཆག་བཏབ་ལ་ས་རྒྱན་གནམ་
རྒྱན་སོགས་སྤྱི་དང་མཐུན་པར་བརྒྱན། རྣལ་འབྱོར་པ་ཁ་གྲུ་ཕྱོགས་ཀྱང་ཞི་བ་ལ་ཤར། རྒྱས་
པར་བྱང་། དབང་ལ་ནུབ། དྲག་པོ་ལ་ལྷོར་ལྟ་བ་དང་མཐུན་པར་ཡི་དམ་གང་བྱེད་ཀྱི་བྲིས

འབུར་གྱི་རྟེན་སོགས་རང་ལ་ཞལ་ཕྱོགས་པར་དགྲམ། དེའི་མདུན་སྟེགས་བང་རིམ་ཅན་ལ་
སྟེགས་ཁེབས་སོགས་བཀབ་པའི་སྟེང་དུ་ཡི་དམ་གང་བྱེད་ཀྱི་གཏོར་མ་སོ་སོའི་གཞུང་ནས་འབྱུང་
བ་བཞིན་དང༌། རྒྱན་གཏོར་ཆག་མེད་བྱེད་བཞིན་པ་ཡིན་ན་དེའི་གཏོར་མ། དེ་དག་གི་མདུན་
དུ་ཉེར་སྤྱོད་སོ་སོའི་གཞུང་ལྟར་བཤམ། ཐམས་ཅད་ལ་མཐུན་པར་སྟན་གྱི་འོག་ཏུ་རྡོ་རྗེ་རྒྱ་གྲམ་
གྱི་སྟེང་དུ་འབྲས་གྲོ་ནས་སོགས་འབྲུ་གཏོར་བའི་སྟེང་ཀུ་ཤ་རྒྱ་གྲམ་དུ་གཞག །དེའི་སྟེང་དུ་ཤིང་
ཁྲི་ལྟ་བུ་ཁྲོལ་ཚགས་བྱས་པ་ལ་འབོལ་བཏིང་བའི་ཁར་གཙང་ལྡན་དགོད། ཡང་ན་ཞི་རྒྱས་དབང་
དྲག་གི་ཁ་དོག་དང་མཐུན་པ་གདིང་། དཀར་གསུམ་ལ་བརྟེན་པའི་ཟས་གོས་གཙང་བ་དང་།
སྔགས་གཡོག་ཤེས་རབ་ཆེ་ཞིང་གཙང་སྦྲ་དང་ལྡན་པ་སོགས་ལྷག་གནས་བྱ། བསྙེན་མཚམས་
སང་འཛུགས་རྒྱུའི་ནུབ་མོ་ཆ་གསུམ་ཡིད་ཆེས་པར་གཏང་། གུ་གུལ་གྱིས་གནས་ཁང་མཆོད་
རྫས་དང་བཅས་པ་བདུག་ཅིང་བགེགས་བསྐྲད་ལ་མཚམས་ཐོ་དགོད། གཉིས་པ་དངོས་གཞིའི་
ཐོ་རངས་སྔ་བར་ལངས་ཏེ་བཤང་གཅི་བསལ། གྲུབ་ན་གསོ་སྦྱོང་བླང་། དེ་ནས་ཆོ་ག་ལ་འཇུག་
སྟེ། དེ་ལ་ཆོ་གའི་ཡན་ལག་བཞིའོ། །དེའང་རྣལ་འབྱོར་གྱི་སྔོན་དུ་བྱ་བའི་རིམ་པ་དང་། རྣལ་
འབྱོར་ལ་འཇུག་པའི་བྱ་བ་དང་། རྣལ་འབྱོར་དངོས་གཞིའི་ཉམས་ལེན་དང་། རྣལ་འབྱོར་གྱི་
རྗེས་ཀྱི་རིམ་པའོ། །དང་པོ་ལ། རྒྱུད་སྦྱོང་བ། ཁྲུས་བྱ་བ། བགེགས་བསལ་བ་དང་གསུམ་
མོ། །དང་པོ་རྒྱུད་སྦྱང་བ་ལ་དམ་ཚིག་གི་སྔགས་རྒྱ་བཅིང་བ། ཕྱག་འཚལ་བ། བདག་ཉིད་
འབུལ་བ། སྐྱབས་སེམས བྱ་བ། བགེགས་སྲུང་བ། བྱིན་གྱིས་བརླབ་པ། རྣམ་དག་སྟོང་
ཉིད་སྒོམ་པ་དང་བདུན་ནོ། །དང་པོ་མལ་ནས་ལངས་ལ། རིགས་གསུམ་གྱི་དམ་ཚིག་གི་ཕྱག་
རྒྱ་བཅིང་བར་བྱ་སྟེ། ཐལ་མོ་བཀན་པ་ལས་མཛུབ་མོ་གཉིས་ཅུང་ཟད་བཀུག་སྟེ་མགོར་བཞག་
ལ། ཨོཾ་སརྦ་ཏ་ཐཱ་ག་ཏ་ཨུདྡྷ་བ་ཡེ་སྭཱ་ཧཱ། དེ་བཞིན་གཤེགས་པའི་རིགས་ཀྱིའོ། །ཐལ་མོ་སྦྱར་
བ་པདྨ་ཁ་ཕྱེ་བའི་ཚུལ་དུ་བྱས་ཏེ་སྙིང་གར་བཞག་ལ། ཨོཾ་པདྨ་ཨུདྡྷ་བ་ཡེ་སྭཱ་ཧཱ། པདྨའི་རིགས་
ཀྱིའོ། །ཐལ་མོ་བཟློག་སྟེ་སྦྱར་ལ་མཐེ་བོང་དང་མཐེའུ་ཆུང་གཉིས་སྦྱར་ནས་ལྟེ་བའི་ཐད་དུ་བཞག་
ལ། ཨོཾ་བཛྲ་ཨུདྡྷ་བ་ཡེ་སྭཱ་ཧཱ། རྡོ་རྗེའི་རིགས་ཀྱིའོ། །གཉིས་པ་ཕྱག་འཚལ་བ་ནི། ཕྱོགས་བཅུ་
མཐའ་ཡས་མུ་མེད་པ་ན་བཞུགས་པའི་དེ་བཞིན་གཤེགས་པ་རྣམས་ལ་ཕྱག་འཚལ་བར་བསྒོམས་
ལ། ཨོཾ་སརྦ་ཏ་ཐཱ་ག་ཏ་ཀཱ་ཡ་ཝཱཀིཏྟ་བཛྲ་པྲ་ཎ་མེན་སརྦ་ཏ་ཐཱ་ག་ཏ་བཛྲ་པཱ་ད་བནྡ་ནཾ་ཀཱ་རོ་མི།

ཞེས་པས་ཕྱག་བྱ། གསུམ་པ་བདག་འབུལ་བ་ནི། ཕྱོགས་བཅུ་མཐའ་ཡས་མུ་མེད་པ་ན་བཞུགས་
པའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ། བདག་ཉིད་བྱང་ཆུབ་སྙིང་པོ་ལ་
མཆིས་ཀྱི་བར་དུ་དུས་ཐམས་ཅད་དུ་ཡོང་ཡེ་འབུལ་ན། སངས་རྒྱས་དང་བྱང་ཆུབ་སེམས་དཔའ་
ཆེན་པོ་ཐམས་ཅད་ཀྱིས་བདག་བཞེས་སུ་གསོལ། དངོས་གྲུབ་བླ་ན་མེད་པ་སྩལ་དུ་གསོལ། བཞི་
པ་སྐྱབས་སེམས་ནི། ཐལ་མོ་སྦྱར་ཏེ། སངས་རྒྱས་དང་བྱང་ཆུབ་སེམས་དཔའ་ཐམས་ཅད་
བདག་ལ་དགོངས་སུ་གསོལ། བདག་རིག་པ་འཛིན་པ་ཞེས་བགྱི་བ་དུས་འདི་ནས་བཟུང་སྟེ་
ནམ་བྱང་ཆུབ་སྙིང་པོ་ལ་མཆིས་ཀྱི་བར་དུ། སངས་རྒྱས་བཅོམ་ལྡན་འདས་རྣམས་ལ་སྐྱབས་སུ་
མཆིའོ། །དེ་བཞིན་གཤེགས་པའི་ཆོས་ཀྱི་སྐུ་ཞི་བ་བླ་ན་མེད་པ་སོ་སོ་རང་གིས་རིག་པ་ལ་སྐྱབས་
སུ་མཆིའོ། །བྱང་ཆུབ་སེམས་དཔའ་ཆེན་པོ་འཕགས་པ་ཕྱིར་མི་ལྡོག་པའི་དགེ་འདུན་ལ་སྐྱབས་
སུ་མཆིའོ། །ཞེས་ཅི་ནུས་དང་། སངས་རྒྱས་ཆོས་དང་ཚོགས་མཆོག་ལ། །བྱང་ཆུབ་བར་དུ་
སྐྱབས་སུ་མཆི། །བདག་དང་གཞན་དོན་བསྒྲུབ་སླད་དུ། །བདག་གིས་བྱང་ཆུབ་སེམས་བསྐྱེད་
དོ། །ཕྱོགས་བཅུ་དག་ན་བཞུགས་པ་ཡི། །སངས་རྒྱས་བྱང་ཆུབ་སེམས་དཔའ་གསོན། །བདག་
གིས་རྫོགས་པའི་བྱང་ཆུབ་ཕྱིར། །དེང་ནས་བྱང་ཆུབ་སེམས་བསྐྱེད་དོ། །སངས་རྒྱས་དང་བྱང་
ཆུབ་སེམས་དཔའ་ཐམས་ཅད་བདག་ལ་དགོངས་སུ་གསོལ། བདག་རིག་པ་འཛིན་པ་ཞེས་བགྱི་
བ་དུས་འདི་ནས་བཟུང་སྟེ་ནམ་བྱང་ཆུབ་སྙིང་པོ་ལ་མཆིས་ཀྱི་བར་དུ། དངོས་པོ་ཐམས་ཅད་དང་
བྲལ་བ། ཕུང་པོ་དང་། ཁམས་དང་། སྐྱེ་མཆེད་དང་། གཟུང་བ་དང་། འཛིན་པ་རྣམ་
པར་སྤངས་པ་ཆོས་བདག་མེད་པ་མཉམ་པའི་ཕྱིར། རང་གི་སེམས་ཐོག་མ་ནས་མ་སྐྱེས་པ། སྟོང་
པ་ཉིད་ཀྱི་ངོ་བོ་ཉིད་དུ་ཇི་ལྟ་ཇི་ལྟར་སངས་རྒྱས་བཅོམ་ལྡན་འདས་རྣམས་དང་། བྱང་ཆུབ་སེམས་
དཔའ་དེ་རྣམས་ཀྱིས་བྱང་ཆུབ་ཏུ་སེམས་བསྐྱེད་པ་དེ་བཞིན་དུ་བདག་གིས་ཀྱང་སེམས་བསྐྱེད་དོ། །
ཞེས་ལན་གསུམ་བརྗོད་དོ། །ལྔ་པ་བགེགས་སྲུང་བ་ནི། ལག་གཉིས་སོར་མོ་ཕན་ཚུན་ནང་དུ་
བསྡམས་པའི་ཁུ་ཚུར་བཅངས་ལ། མཐེའུ་ཆུང་གཉིས་གཤིབས་ཏེ་བསྒྲེང་ཞིང་མཛུབ་མོ་གཉིས་
རྩེ་མོ་སྦྱར་བའི་གློར་མཐེ་བོང་གཉིས་བཙུགས་པ་ཁྲོ་བོ་མནོལ་བ་མེད་པའི་ཕྱག་རྒྱ་དང་། ཨོཾ་བཛྲ་
ཀྲོ་དྷ་མ་ཧཱ བ་ལ། ཧ ན། ད་ཧ། པ་ཙ། བིདྷཱན་ཡ། ཨུཙྪ་ཀྲོ་དྷ་ཧཱུཾ་ཕཊ། བདག་
ཉིད་བསྲུངས་པར་གྱུར། དྲུག་པ་བྱིན་གྱིས་བརླབ་པ་ནི། རང་གི་སྙིང་གར་ཟླ་བ་ལ་རྣམ་སྣང་

གི་ས་བོན་མ། མགྲིན་པར་འོད་དཔག་མེད་ཀྱི་ས་བོན་མཾ། མགོ་བོར་མི་བསྐྱོད་པའི་ས་བོན་
ཧ་འབར་བའི་ཕྲེང་བ་འཁྲིགས་པར་གྱུར། བདུན་པ་རྣམ་དག་སྟོང་ཉིད་བསྒོམ་པ་ནི། ཨོཾ་སྭ་
བྷ་ཝ་ཤུདྡྷསརྦ་དྷརྨཱསྭ་བྷཱ་ཝ་ཤུདྡྷོཉཧཾ། ཆོས་རྣམས་ཐམས་ཅད་རང་བཞིན་གྱིས་རྣམ་པར་དག་
པར་གྱུར། ཅེས་བརྗོད་དོ། །གཉིས་པ་ཁྲུས་བྱ་བ་ལ། ཁྲུས་ས་སྦྱོང་བ། ཁྲུས་སྲུང་བྱ་བ།།
ཁྲུས་ཆུ་སྒྲུབ་པ། བསང་གཏོར་བྱ་བ། ས་ཁྲུས་བྱ་བ། ཉེ་རེག་བྱ་བ། གཙུག་ཕུད་བཅིང་
བ། བྱུག་པ་བྱ་བ། ཆུ་དཀོན་མཆོག་ལ་དབུལ་བ། བ་ལྕིའི་ཁྲུས་བྱ་བ། དབང་བསྐུར་བ།
སྐུ་ཁྲུས་གསོལ་བ། ལྷ་གནས་སུ་འཇུག་པ་དང་བཅུ་གསུམ་མོ། །དེ་ལ་དང་པོ་ཁྲུས་ས་སྦྱོང་བ་
ནི། སྐྱེ་བོ་འདུ་བ་དང་ཡང་བ་མེད་པའི་འཇུག་ངོགས་སུ་ཕྱིན་པར་མོས་ཏེ། ལག་པ་གཉིས་ཀྱི་
སོར་མོ་ཕྱི་རོལ་ཏུ་བསྣོལ་ཏེ་བཀུག་ནས་མཛུབ་མོ་གཉིས་གཤིབས་ལ་བསྒྲེང་། མཐེ་བོང་གཉིས་
དེའི་དྲུང་དུ་བཞག་པའི་ཕྱག་རྒྱ་ས་གཙང་མ་ལ་གཏུགས་ཏེ། ཨོ་ནི་ཁ་ན་བ་སུ་དྷི་སྭཱ་ཧཱ། ཞེས་
བཟླས་ཏེ་ས་བསླང་བའི་ཚུལ་བྱ། གཉིས་པ་ཁྲུས་སྲུང་ནི། མཐེ་བོས་མཐེའུ་ཆུང་གི་སེན་མོ་
མནན་ལ། སོར་མོ་ལྷག་མ་རྣམས་བར་ནས་གང་ཙམ་ཕྱེ་སྟེ་རྡོ་རྗེའི་མཚན་ཉིད་དུ་བྱས་པ་བསྣོལ་
ལ་དཔུང་པར་བཞག་སྟེ། ཡ་སོས་མ་མཆུ་མནན་པ་ཁྲོ་བོའི་ལྟ་བས་བལྟ་ཞིང་མཁུར་བ་བུས་ཏེ།
རྐང་པ་གཡས་བརྐྱང་དུ་བྱས་པ་བདུད་རྩི་ཐབ་སྦྱོར་གྱི་ཕྱག་རྒྱ་དང་། ན་མོ་རཏྣ་ཏྲ་ཡཱ་ཡ། ན་
མ་བྱཱཏྟཱབཛྲ་པཱ་ཎ་ཡེ། མ་ཧཱ་ཡཀྵ་སེ་ནཱ་པ་ཏ་ཡེ། ན་མོ་བཛྲ་ཀྲོ་དྷཱ་ཡ། ཏདྱ་ཐཱ། ཨོཾ་ཧུ་ལུ་
ཧུ་ལུ། ཏིཥྛ ཏིཥྛ། བནྡྲ་བནྡྷ། ཧ་ན་ཧ་ན། ཨ་མྲྀ་ཏེ་ཧཱུཾ་ཕཊ། སྲུང་བ་བྱས་པར་གྱུར།
ཁུ་ཚུར་གཉིས་ནང་དུ་བཅིངས་ཏེ་མཛུབ་མོ་ཕྱུང་ནས་བསྒྲེངས་ལ། དེས་མགོ་ནས་རྐང་པར་ཐུག་
གི་བར་བྲབ་ཅིང་། ཨོཾ་ཧ་ན་ཧ་ན་ཨ་མྲྀ་ཏེ་ཧཱུཾ་ཕཊ། ལུས་ཀྱི་བགེགས་བསལ་བར་གྱུར། ཐལ་
མོ་བཀན་པ་ལས་མཐེའུ་ཆུང་གཉིས་བསྣོལ་བའི་བར་དུ་སྲིན་ལག་གཉིས་བཀུག་ནས། གུང་མོ་
གཉིས་གཤིབས་ཏེ་བསྒྲེངས་པའི་ཚིགས་གསུམ་བར་མཛུབ་རྩེ་བཀུག་ལ། མཐེ་བོང་གཉིས་སྦྱར་
ནས་དབུས་སུ་བཞག་པའི་ཕྱག་རྒྱ་དང་། ཨོཾ་བཛྲ་ཨགི་པྲ་དཱིཔཱ་ཡེ་སྭཱ་ཧཱ། རྡོ་རྗེའི་གོ་ཆ་གྱོན་
པར་གྱུར། ཕྱག་རྒྱ་དེ་ཉིད་ལས་མཛུབ་མོ་གཉིས་བསྐྱེད་དེ་རྡོ་རྗེའི་ཚུལ་དུ་བྱས་པ་རྡོ་རྗེ་ཆེ་གེ་མོ་
གོ་ཆའི་ཕྱག་རྒྱ་དང་། ན་མོ་རཏྣ་ཏྲ་ཡཱ་ཡ། ཨོཾ་ཧཱུྃ་ཁ་ཀི་ལི་ཧཱུྃ་ཕཊ། ཅེས་པའི་སྔགས་རྒྱས་
མགོ་བོ་དང་། དཔུང་མགོ་གཉིས་དང་། སྙིང་ག་དང་མགྲིན་པ་རྣམས་སུ་གོ་ཆ་གྱོན་པར་གྱུར།

གསུམ་པ་ཁྲུས་ཆུ་སྒྲུབ་པ་ནི། ལག་པ་གཡོན་པའི་སོར་མོ་དབུས་མ་གཉིས་མཐེ་བོས་མནན་ལ།
མཛུབ་མོ་དང་མཐེའུ་ཆུང་གཉིས་གདུ་བུའི་ཚུལ་དུ་བྱས་ཏེ་སོར་མོ་དབུས་མའི་ཚིགས་དབུས་མར་
གཟུགས། ལག་པ་གཡས་པའི་སོར་མོ་དབུས་མ་གསུམ་རྡོ་རྗེའི་ཚུལ་དུ་བྱས་ཏེ་སྐེད་པར་བཞག་
པ་བགེགས་བསལ་བའི་ཕྱག་རྒྱ་དང་། ན་མོ་བཛཱ་ཡ་ཧཱུྃ་ཧ་ན་ཧ་ན་མ་ཐ་བི་དྷཱནཱ་ཡ་ཨུཏྤ་ད་ཡ་ཕཊ།
ཆུའི་བགེགས་བསལ་བར་གྱུར། ན་མོ་རཏྣ་ཏྲ་ཡཱ་ཡ། ན་མཉྩཏྟཱབཛྲ་པཱ་ཎ་ཡེ། མ་ཧཱ་ཡཀྵ་སེ་
ནཱ་པ་ཏ་ཡེ། ཨོཾ་ཧ་ན་ཧ་ན་བཛྲ། བཛྲ་ཎ་ཧ། ཞེས་བཟླས་ནས་སྔགས་ཆུ་ལ་གདབ། བཞི་
པ་བསང་གཏོར་བྱ་བ་ནི། ལག་པ་གཡོན་པའི་མཐེ་བོས་མཐེའུ་ཆུང་གི་སེན་མོ་མནན་ལ་སོར་མོ་
ལྷག་མ་བརྐྱང་བ་རྡོ་རྗེའི་མཚན་ཉིད་བྱས་པའི་ཕྱག་རྒྱ་དང་། ཨོ་ཀཱི་ལི་ཀཱི་ལ་ཡ་བཛཱི་བཛྲ་བྷནྡྷན་
བནྡྷ་ཧཱུྃ་ཕཊ། ཆུ་ལ་གཏུགས་ཏེ་ས་ལ་བསང་གཏོར་བྱས་པར་གྱུར། ལྔ་པ་ས་ཁྲུས་བྱ་བ་ནི། བཛྲ་
ཧ་ར་ཧཱུྃ། བདུན་བཟླས་ལ་སའི་ཁྲུས་བྱ། དྲུག་པ་ཉེ་རེག་ནི། ལག་པ་གཡས་པའི་ཐལ་མོ་
བཀན་པ་ལས་མཛུབ་མོ་མཐེ་བོའི་དྲུང་དུ་བཞག་སྟེ། མཐེ་བོང་ཡང་མཛུབ་མོའི་ཚིགས་དབུས་
མར་བྱས་པ་དབྱངས་ཅན་མའི་ཕྱག་རྒྱ་དང་། ཨོ་བྲུ་ཏི་སྨྲ་ཏི་དྷཱ་རི་ཎི་ཧཱུྃ་ཧ། ཞེས་པས་ཉེ་རེག་
བྱ། བདུན་པ་གཙུག་ཕུད་བཅིང་བ་ནི། ཨོ་སུ་སིདྡྷི་ཀ་རི་ཧཱུྃ་ཕཊ། གཙུག་ཕུད་བཅིངས་ཏེ་སྲུང་
བ་བྱས་པར་གྱུར། བརྒྱད་པ་བྱུག་པ་ནི། ཨོཾ་བྷུ་ར་ཛ་ལ་ཧཱུཾ། དགུ་པ་ཆུ་དཀོན་མཆོག་ལ་འབུལ་
བ་ནི། ན་མོ་རཏྣ་ཏྲ་ཡཱ་ཡ། ན་མཤྩཎཱབཛྲ་པཱ་ཎ་ཡེ། མ་ཧཱ་ཡཀྵ་སེ་ནཱ་པ་ཏ་ཡེ། ན་མོ་བཛྲ་
ཀྲོ་དྷཱ་ཡ། མ་ཧཱ དཾ་ཊོཏྟ་ཊ་བྷེ་ར་བཱ་ཡ། ཏདྱ་ཐཱ། ཨོ་ཨ་མྲྀ་ཏ་ཀུཎྜ ལཱི། ཁ་ཁ་ཁཱ་ཧི་ཁཱ་ཧི།
ཏིཥྛ ཏིཥྛ། བན་བམ། ཧ་ན་ཧ ན། ད་ཧ་ད་ཧ། གརྫ་གརྫ། བི་སྤོ་ཊ་ཡ་བི་སྤོ་ཊ་ཡ།
སརྦ་བིབྷཱ་ན་བི་ནཱ་ཡ་ཀཱན། མ་ཧཱ་ག་ཎ་པ་ཏི་ཛཱི་བི་ཏ་ཨན་ཀ་རཱ་ཡ་སྭཱ་ཧཱ། ལག་པ་གཡས་པའི་
ཐལ་མོ་བཀན་པ་ལས་གུང་མོ་དང་སྲིན་ལག་བཀུག་སྟེ་མཐེ་བོས་རྩེ་མོ་ནས་མནན། མཛུབ་མོ་
དང་མཐེའུ་ཆུང་ཅུང་ཟད་བཀུག་པ་ཆུ་དཀྲུགས་པའི་ཕྱག་རྒྱ་དང་། ཆུ་དཀྲུགས་པར་གྱུར། ཨོཾ་
ར་ཏེ་ར་ཏེ་བུདྡྷཱ་ཡ་སྭཱ་ཧཱ། ཆུ་ཁྱོར་བ་གསུམ་དཀོན་མཆོག་གསུམ་ལ་འབུལ་བར་གྱུར། བཅུ་པ་
བ་ལྕིའི་ཁྲུས་ནི། ཨོཾ་ཨ་མྲྀ་ཏེ་ཧཱུྃ་ཕཊ། རང་གི་མགོ་བོར་ཆུ་སྙིམ་པ་གསུམ་བླུགས་པར་གྱུར། །
ན་མོ་རཏྣ་ཏྲ་ཡཱ་ཡ། ན་མཤྩཎཱབཛྲ་པཱ་ཎ་ཡེ། མ་ཧཱཡཀྵ་སེ་ནཱ་པ་ཏ་ཡེ། ན་མོ་བཛྲ་ཀྲོ་དྷཱ་ཡ།
ཏདྱ་ཐཱ། ༀ་ཧུ ལུ་ཧུ་ལུ། ཏིཥྛ ཏིཥྛ། བནྡྷ་བནྡྷ། ཧ་ན་ཧ ན། ཨ་མྲྀ་ཏེ་ཧཱུཾ་ཕཊ། ཅེས་

བཟླ་ཞིང་བ་ལྕིས་ཁྲུས་བྱ། བཅུ་གཅིག་པ་དབང་བསྐུར་བ་ནི། བདུད་རྩི་ཐབ་སྦྱོར་གྱི་སྔགས་
དེ་ཉིད་བཟླ་ཞིང་། ཆུ་སྙིམ་པ་གསུམ་གྱིས་བདག་ཉིད་ལ་དབང་བསྐུར་བར་གྱུར། བཅུ་གཉིས་
པ་སྐུ་ཁྲུས་གསོལ་བ་ནི། རང་གི་ལྷ་ཉིད་ཡིད་ཀྱིས་སྤྱན་དྲངས་ཏེ་སྤྱི་བོར་པདྨའི་གདན་ལ་བཞུགས་
པར་གྱུར། ཨོཾ་སརྦ་ཏ་ཐཱ་ག་ཏ་ཨ་མྲྀ་ཏ་སྭཱ་ཧཱ། སྐུ་ཁྲུས་གསོལ་བར་གྱུར། བཅུ་གསུམ་པ་ལྷ་
གནས་སུ་འཇུག་པ་ནི། ཨོཾ་ན་མོ་བྷ་ག་ཝ་ཏེ། ན་བ་ན་བ་ཏཱིནཱཾ། སཾམྱཀཾ་བུདྡྷ་ཀོ་ཊི་ནི་ཡུ་ཏ་
ཤ་ཏ་ས་ཧ་སྲ་ཎཾ། ན་མསརྦ་ནི་བ་ར་བིསྐལླི་ནི་བོ་དྷི་ས་ཏྭཱ་ཡ། ཨོ་ཏུ་རུ་ཏུ་རུ་མ་མ་ཨཱ་བ་ར་ཎ་
བི་ཤོ་དྷ་ནི་སརྦ་ཏ་ཐཱ་ག་ཏ་ཨཱ་ཡུར་ལཱ་ནི། བི་པུ་ལ་ནི་རྨ་ལེ། སརྦ་སིདྡྷི་ན་མ་སྒོ་ཏཱ། བ་ར་བ་
ར། སརྦ་སཏྭ་ཨ་བ་ལོ་ཀི་ནི། ཨོཾ་སརྦ་ནི་བ་ར་ཎ་བི་སྐམྦི་ནི། མ་མ་སརྦ་པཱ་པཾ་བི་ཤོ་དྷ་ནི་
ཀུ་རུ་སྭཱ་ཧཱ། ཞེས་ཉེར་གཅིག །ལྷའི་ཁང་པའི་དྲུང་དུ་ཕྱིན་པར་གྱུར། འདི་ཡན་ཁྲུས་ཀྱི་
རྫིང་བུ་སོགས་སུ་བྱ་བའི་ཆོ་གའོ། །ཉེ་རེག་བྱ། ལྷ་ཁང་དུ་ཞུགས་ལ་ལྷ་རྣམས་མངོན་སུམ་དུ་
མཐོང་བར་གྱུར། ཅེས་བརྗོད་དོ། །གསུམ་པ་བགེགས་བསལ་བ་ལ་ཕྱག་བྱས་ནས་དམ་ཚིག་
ལ་འཇུག་པ། བདག་སྲུང་བ། མཆོད་པ་སྲུང་བ། གནས་སྲུང་བ་དང་བཞི་ལས། དང༌ པོ་
ཕྱག་ནི་རང་རང་གི་ཡི་དམ་གང་བྱེད་ཀྱི་བརྒྱུད་འདེབས་འདོན་ཅིང་། ཕྱོགས་བཅུའི་དེ་བཞིན་
གཤེགས་པ་རྣམས་ལ་ཕྱག་འཚལ་བར་མོས་ནས། ཨོཾ་སརྦ་ཏ་ཐཱ་ག་ཏ་ཀཱ་ཡ་ཝཱཀིཏྟ་བཛྲ་པྲ་ཎ་མེ་
ན་སརྦ་ཏ་ཐཱ་ག་ཏ་བཛྲ་པཱ་ད་བནྡ་ནཾ་ཀ་རོ་མི། ཞེས་ཕྱག་བྱས་ལ། བདག་དབུལ་བ་ནི། ཕྱོགས་
བཅུ་མཐའ་ཡས་མུ་མེད་པ་ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ།
བདག་ཉིད་བྱང་ཆུབ་སྙིང་པོ་ལ་མཆིས་ཀྱི་བར་དུ་དུས་ཐམས་ཅད་དུ་ཡོང་ཡེ་འབུལ་ན། སངས་
རྒྱས་དང་བྱང་ཆུབ་སེམས་དཔའ་ཆེན་པོ་ཐམས་ཅད་ཀྱིས་བདག་བཞེས་སུ་གསོལ། བདག་ལ་
དངོས་གྲུབ་བླ་ན་མེད་པ་སྩལ་དུ་གསོལ། ཞེས་བྱའོ། །དེ་ནས་དམ་ཚིག་ལ་འཇུག་པའི་སྔགས་
བཟླ་བ་ནི། ཨོཾ་བི་ར་ཛ། བི་ར་ཛ། མ་ཧཱབཛྲ། པ་ཏ་པ་ཏ། སཱ་ར་ཏེ་སྭཱ་ར་ཏེ། ཏྲ ཡི་
ཏྲ ཡི། བིདྷ་མ་ནི་སཾ་བྷཉྫ ནི་ཏ་ར་མ་ཏི་སིདྡྷ། ཨ་གྲེ་ཏཾ་སྭཱ་ཧཱ། ཞེས་བཟླ། གཉིས་པ་
བདག་སྲུང་བ་ནི། དེ་བཞིན་གཤེགས་པའི་རིགས་ཀྱི་ལས་ཐམས་ཅད་པའི་སྔགས། ཨོཾ་ཝོ་
བན་སྭཱ་ཧཱ། ཞེས་དང་། བདུད་རྩི་ཐབ་སྦྱོར་གྱི་སྔགས། ན་མོ་རཏྣ་ཏྲ་ཡཱ་ཡ། ན་མ་ཤྩཎྜ
བཛྲ པཱ་ཎ་ཡེ། མ་ཧཱ་ཡཀྵ་སེ་ནཱ་པ་ཏ་ཡེ། ན་མོ་བཛྲ་ཀྲོ་དྷཱ་ཡ། ཏདྱ་ཐཱ། ཨོཾ་ཧུ་ལུ་ཧུ་ལུ།

ཏིཥྛ ཏིཥྛ། བནྡྷ་བནྡྷ། ཧ་ན་ཧ་ན། ཨ་མྲྀ་ཏེ་ཧཱུཾ་ཕཊ། བདུན་གྱིས་སྤོས་ཆུ་བྱིན་རླབས་བྱ།
བདུད་རྩི་ཐབ་སྦྱོར་གྱི་རྒྱུད་ནི་བྱ་རྒྱུད་རིགས་གསུམ་ཀའི་ལས་སྔགས་ཡིན་པས་སྔགས་དེ་ཉིད་བཟླ་
ཞིང་སྤོས་ཆུ་འཐོར་ཡབ་ཀྱིས་བླངས་ཏེ་རང་ཉིད་ལ་བསང་གཏོར་བྱ། བདག་ཉིད་ཀྱི་བགེགས་
བསལ་བར་གྱུར། ཅེས་བརྗོད། གསུམ་པ་མཆོད་པ་སྲུང་བ་ལ། བགེགས་བསལ་བ། མཆོད་
རྫས་བསྐྱེད་པ། གཟི་བྱིན་བསྐྱེད་པ། བྱིན་གྱིས་བརླབས་པ་དང་བཞི་ལས། དང་པོ་བགེགས་
བསལ་བ་ནི། ཨོ་ཌོ བྷནྡྷ་སྭཱ་ཧཱ། ཞེས་ལས་སྔགས་དང་། ན་མོ་རཏྣ་ཏྲ་ཡཱ་ཡ། ན་མ་ཤྩཎྜ
བཛྲ་པཱ་ཎ་ཡེ། མ་ཧཱ ཡཀྵ་སེ་ནཱ་པ་ཏ་ཡེ། ན་མོ་བཛྲ་ཀྲོ་དྷཱ་ཡ། ཏདྱ་ཐཱ། ཨོཾ་ཧུ་ལུ་ཧུ་ལུ།
ཏིཥྛ ཏིཥྛ། བྷནྡྷ་བྷ། ཧ་ན་ཧ ན། ཨ་མྲྀ་ཏེ་ཧཱུཾ་ཕཊ། ཅེས་བདུད་རྩི་ཐབ་སྦྱོར་དང་། ཛི་
ན་ཛིཀྲ །ཅེས་པ་དེ་བཞིན་གཤེགས་པའི་རིགས་ཀྱི་སྙིང་པོ་ཡིན་ལ། དེའང་དེ་བཞིན་གཤེགས་
པའི་རིགས་ཀྱི་ལས་སྔགས་ཀྱིས་བསང་། བདུད་རྩི་ཐབ་སྦྱོར་གྱིས་བགེགས་བསྐྲད། རིགས་
ཀྱི་སྙིང་པོས་སྦྱང་བ་ཡིན་པས་བསང་སྦྱང་རིགས་ལ་དེ་ལྟར་ཤེས་པར་བྱའོ། །གཉིས་པ་མཆོད་
རྫས་བསྐྱེད་པ་ནི། ལྷ་རྫས་ལས་གྲུབ་པའི་མཆོད་པའི་སྣོད་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་
སོ་སོའི་རིག་པས་བྱིན་གྱིས་བརླབས་པའི་མཆོད་ཡོན་སོགས་རང་གཞུང་ལྟར་བརྗོད་གསུངས་པ་
ཚིག་ཐམས་ཅད་རང་གཞུང་ལྟར་བྱེད་དམ། མཆོད་རྫས་ཀྱི་བྱེ་བྲག་ཇི་སྲིད་ཡོད་པ་ཐམས་ཅད་
རང་བཞིན་སྟོང་པ། རྣམ་པ་མཆོད་ཡོན་ལ་སོགས་པའི་མཆོད་རྫས་སོ་སོར་སྣང་བ། ངོ་བོ་ཟག་
པ་མེད་པའི་བདེ་བ་ཁྱད་པར་ཅན་སྐྱེད་ནུས་པའི་ཡེ་ཤེས་ཀྱི་རང་བཞིན་ཅན། འཕགས་པ་ཀུན་
ཏུ་བཟང་པོའི་རྣམ་པར་ཐར་པ་ལས་བྱུང་བའི་མཆོད་པའི་སྤྲིན་གྱི་ཕུང་པོ་ལྟར་བཟང་ཞིང་རྒྱ་ཆེ་བ་
ནམ་མཁའི་མཐའ་དང་མཉམ་པ། བླ་མ་དང་། འདིར་ཡི་དམ་གང་བྱེད་ཀྱི་མཚན་བརྗོད། ལྷ་
ཚོགས། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་སྤྱན་ལམ་དུ་འབྱུང་ཞིང་རྒྱས་པར་
གྱུར་ཅིག །ཨོཾ་སརྦ་བིཏྰ་ར་པཱུ་ར། སུ་ར་སུ་ར། ཨཱ་ཝརྟ་ཡ་ཨཱ་ཝརྟ་ཡ་ཧོ༔ ཨོཾ་བཛྲ་སྤ་ར་
ཎ་ཁཾ། ཞེས་ནམ་མཁའ་མཛོད་ཀྱི་ཕྱག་རྒྱ་སྙིང་གར་བཅས་ནས་བསྐོར་བཞིན་དུ་རིམ་གྱིས་
བཏེག་ལ་མཐར་དཔྲལ་བར་སེ་གོལ་གཏོགས་ནས་བཀྲོལ་བ་སྤྱི་འགྲོ་བཞིན་ནོ། །འདིར་མཆོད་
སྔགས་རང་གཞུང་ལྟར་བརྗོད་ནས་སོ་སོའི་སྔགས་རྒྱས་བྱིན་གྱིས་བརླབ་བོ། །གསུམ་པ་གཟི་
བྱིན་བསྐྱེད་པ་ནི། ལག་པ་གཡོན་པའི་སྲིན་ལག་མཐེ་བོས་མནན་ལ། མཛུབ་མོ་དང་མཐེའུ་

ཆུང་གདུ་བུའི་ཚུལ་དུ་བྱས་ཏེ་སོར་མོ་དབུས་མའི་ཚིགས་གསུམ་པར་གཟུག་ཅིང་། གཡས་པའི་
སོར་མོ་དབུས་མ་གསུམ་རྡོ་རྗེའི་ཚུལ་དུ་བྱས་པས་གཡོན་པའི་གུང་མོ་བཟུང་བ་གཟི་བྱིན་སྐྱེད་པའི་
ཕྱག་རྒྱ་དང་། ཨོཾ་ཏེ་ཛཏེ་ཛས་ནི་སིདྡྷི་སཱ་དྷ་ཡ་ཧཱུྃ་ཕཊ། མཆོད་རྫས་རྣམས་ལྷ་རྫས་ཀྱི་ཡོ་བྱད་
བསམ་གྱིས་མི་ཁྱབ་པར་གཟི་བྱིན་བསྐྱེད་པར་གྱུར། བཞི་པ་བྱིན་གྱིས་བརླབ་པ་ནི། ན་མོ་
རཏྣ་ཏྲ་ཡཱ་ཡ་སོགས་བདུད་རྩི་ཐབ་སྦྱོར་གྱི་སྔགས་རྒྱ་གོང་ལྟར་བཅིངས་ཏེ། བདུད་རྩི་ཐབ་སྦྱོར་
གྱི་སྔགས་རྒྱས་བྱིན་གྱིས་བརླབས་པར་གྱུར། ཛི་ན་ཛིཀྲ །བརྟན་པར་གྱུར། ཅེས་བརྗོད་དོ། །
བཞི་པ་གནས་སྲུང་བ་ལ་ཕུར་བུས་གདབ་པ། སྟེང་ཕྱོགས་བཅིར་བ། ཁོར་ཡུག་བཅིང་བ།
ར་བ་བཅིང་བ། ར་གུར་ཕུབ་པ། མཚམས་གཅོད་པ་དང་དྲུག་ལས། དང་པོ་ཕུར་བུས་གདབ་
པ་ནི། ཨོ་ཀཱི་ལི་ཀཱི་ལ་ཡ་བཛཱི་བཛཱི་བྷུ་རྦནྡྷ་བནྡྷ་ཧཱུྃ་ཕཊ། ཅེས་མདུན་གྱི་སྤོས་ཆུར་ལན་བདུན་
བཟླས་ལ། སྔགས་དེ་ཉིད་བཟླ་ཞིང་འཐོར་ཡབ་ཀྱིས་ཕྱོགས་ཀུན་ཏུ་གཏོར། གནས་བསྲུངས་
པར་གྱུར། ལག་པ་གཉིས་ཀྱི་གུང་མོ་དང་སྲིན་ལག་ཕན་ཚུན་གདུ་བུར་བྱས་ཏེ་སོར་མོའི་དྲུང་དུ་
རྩེ་མོ་སྦྱར། མཐེའུ་ཆུང་དང་མཛུབ་མོ་གཉིས་གཤིབས་ཏེ་བསྒྲེང་། མཐེ་བོང་ཕུར་བུའི་ཚུལ་དུ་
བྱས་ཏེ་ས་ལ་བཙུགས་པའི་ཕྱག་རྒྱ་དང་། ཨོ་ཀཱི་ལི་ཀཱི་ལ་ཡ་བཛཱི་བཛཱི་བྷུརྦནྡྷ་བནྡྷ་ཧཱུྃ་ཕཊ། ས་
འོག་གི་གདོན་རྣམས་ལ་ཕུར་བུས་བཏབ་པས་བཅིངས་པར་གྱུར། གཉིས་པ་སྟེང་ཕྱོགས་བཅིང་
བ་ནི། ཨོཾ་སུ་སིདྡྷི་ཀཱ་ར་ཛ་ལི་ཏ། ཨ་ནན་མུརྟ་ཡེ། ཛཱ་ལ་ཛྭ་ལ། བན་བ། ཧ་ན་ཧ་ན་
ཧཱུྃ་ཕཊ། ༀ་ཛཱ་ལ་ཧཱུྃ། སྤོས་རེངས་གཡས་སུ་ཁྱེར་ཏེ་སྟེང་ཕྱོགས་སུ་བདུག །སྟེང་གི་ལྷ་རྣམས་
བཅིངས་པར་གྱུར། གསུམ་པ་ཁོར་ཡུག་བཅིང་བ་ནི། ཛི་ན་ཛིཀྲ །སྤོས་ཆུར་བཟླས་པ་ཕྱོགས་
ཐམས་ཅད་དུ་འཐོར་ཡབ་ཀྱིས་གཏོར། ཧཱུྃ། ཞེས་བརྗོད་དེ་རིག་པའི་རྒྱལ་པོའི་སྔགས་འདིའོ། །
ཨོཾ་ཨ་མྲྀ་ཏོད་བ་ཨུདྡྷ་བ་ཧཱུྃ་ཕཊ། ན་མོ་རཏྣ་ཏྲ་ཡཱ་ཡ། ན་མ་ཤྩཎཱབཛྲ་པཱ་ཎ་ཡེ། མ་ཧཱ་ཡཀྵ་
སེ་ནཱ་པ་ཏ་ཡེ། ཨོཾ་སུམྦྷ་ནི་སུམྦྷ་ཧཱུྃ། གྲཅུ་གྲིཉྩ་ཧཱུཾ། གཾཏྟཱ་པ་ཡ་གྲོཏྟཱ་པ་ཡ་ཧཱུྃ། ཨཱ་ན་ཡ་ཧོ་
བྷ་ག་ཝཱན་བིད་རཱ་ཛ་ཧཱུྃ་ཕཊ་སྭཱ་ཧཱ། ཕྱོགས་ཀྱི་བགེགས་ཐམས་ཅད་བཅིངས་པར་གྱུར། བཞི་
པ་ར་བ་བཅིང་བ་ནི། སྔར་གྱི་ཕུར་བུའི་ཕྱག་རྒྱ་ཉིད་ལས་མཐེ་བོང་གཉིས་ཁ་ཕྱེ་ནས་གྱེན་དུ་
བསྒྲེངས་པ་ར་བའི་ཕྱག་རྒྱ་དང་། ན་མོ་རཏྣ་ཏྲ་ཡཱ་ཡ། ན་མཤྩཎཱབཛྲ་པཱ་ཎ་ཡེ། མ་ཧཱ་ཡཀྵ་
སེ་ནཱ་པ་ཏ་ཡེ། ཏདྱ་ཐཱ། ཨོཾ་ས་ར་ས་ར་བཛྲ་པྲ་ཀ་ར་ཧཱུྃ་ཕཊ། ཕྱོགས་མཚམས་ཐམས་ཅད་

རྡོ་རྗེའི་ར་བས་གོ་མཚམས་མེད་པར་བསྐོར་བར་གྱུར། ལྔ་པ་ར་གུར་ཕུབ་པ་ནི། ར་བའི་ཕྱག་
རྒྱ་ཉིད་ཁ་ཐུར་དུ་བསྟན་ནས་བསྐོར་བ་དྲྭ་བའི་ཕྱག་རྒྱ་དང་། ན་མོ་རཏྣ་ཏྲ་ཡཱ་ཡ། ན་མཉྩ།
བཛྲ་པཱ་ཎ་ཡེ། མ་ཧཱ ཡཀྵ་སེ་ནཱ་པ་ཏ་ཡེ། ཏདྱ་ཐཱ། ཨོཾ་བི་སྤུ་ར། རཀྟ་བཛྲ་པཱ་ཎི་ཧཱུྃ་ཕཊ། རྡོ་
རྗེ་ར་བའི་སྟེང་ནས་རྡོ་རྗེའི་དྲྭ་བ་སྟེ་རྡོ་རྗེའི་གུར་བྲེས་པར་གྱུར། ན་མོ་རཏྣ་ཏྲ་ཡཱ་ཡ་སོགས་བདུད་
རྩི་ཐབ་སྦྱོར་གྱི་སྔགས་རྒྱ་གོང་བཞིན་དང་། ཕུར་བུའི་ཕྱག་རྒྱ་གོང་བཞིན་བཅས་ལ། ཨོ་ཀཱི་
ལི་ཀཱི་ལ་ཡ་བཛྲ་བཛཱི་བྷརྦནྡྷ་བནྡྷ་ཧཱུྃ་ཕཊ། བརྟན་པར་བྱིན་གྱིས་བརླབས་པར་གྱུར། དྲུག་པ་
མཚམས་གཅད་པ་ནི། ལག་པ་ཁུ་ཚུར་བཅངས་པའི་མཐེ་བོས་སེན་མོ་རྣམས་མནན་ཏེ་མཛུབ་
མོ་ཕྱུང་ནས། དབུས་ནས་ལན་གསུམ་བསྐོར་བ་མཚམས་གཅོད་པའི་ཕྱག་རྒྱ་དང་། ན་མསྶ་
མནྟ་བཛྲ་ཏྭཾ། ཨོ་ཏ་ར་ཏ་ར། ཏུ་རུ་ཏུ་རུ། མ་ཌ་མ་ཌ། བན་བན། སརྦ་ཏྲ ཨ་པྲ་ཏི་ཧ་
ཏ། ཨ་སི་མུ་ས་ལ་བྷནྡྷ། ཀུ་རུ་ཀུ་རུ ཏ་ར་ཏ་ར། ས་མནྟ་བཛྲ་ཀུ་རུ་ཨ་མ་ལེ། ཀཱ་རུ་
ཎ་མ་ཡེ། ཏུ་ཏ་ཡེ་ཏུ་ཏ་ཡེ། བ་ར་བ་ར། ཀ་ར་ཀ་ར། སུ་ལཱི་ལས་མནྟ། པི་དྷན ཡེ།
ཛཱ་ལཱ་ཡ་སྭཱ་ཧཱ། ར་བའི་ཕྱོགས་མཚམས་ཐམས་ཅད་དུ་མེ་དཔུང་འབར་བས་ཁེབས་པར་གྱུར།
ཅེས་བརྗོད་དོ། །གཉིས་པ་རྣལ་འབྱོར་ལ་འཇུག་པའི་བྱ་བ་ལ་འབགས་པ་བསལ་བ། སྟན་
ལ་འདུག་པ། དམ་ཚིག་རྡོ་རྗེ་ལེན་ཅིང་བཅང་བ། གདུ་བུ་གདགས་པ། བསང་བྱེད་གཟུང་
བ། ཟེའུ་ཁ་བཅིང་བ་དང་དྲུག་ལས། དང་པོ་འབགས་པ་བསལ་བ་ནི། བསང་ཆུ་ལག་མཐིལ་
དུ་བླུགས་ནས་རང་གི་སྤྱི་བོར་བསང་གཏོར་བྱས་ཏེ། ཛི་ན་ཛིཀྲ །ཅེས་བརྗོད་པས། བདག་
ཉིད་སྦྱངས་པར་གྱུར། གཉིས་པ་སྟན་ལ་འདུག་པ་ནི། ན་མོ་རཏྣ་ཏྲ་ཡཱ་ཡ་སོགས་བདུད་རྩི་
ཐབ་སྦྱོར་གྱི་སྔགས་རྒྱ་གོང་བཞིན་བཅིངས་ཏེ་ཀུ་ཤའི་སྟན་ལ་བསང་གཏོར་བྱས་ལ། ཀུ་ཤའི་
སྟན་ལ་རྡོ་རྗེའི་སྐྱིལ་ཀྲུང་གིས་འཁོད་པར་གྱུར། གསུམ་པ་དམ་ཚིག་རྡོ་རྗེ་ལེན་པ་ནི། དུར་
ཁྲོད་ཀྱི་མགལ་དུམ་ལས་བྱས་པའི་རྡོ་རྗེ་རྩེ་གསུམ་པ་ཙནྡན་དམར་པོས་བྱུགས་པ་ཡོད་ན་དེ་དང་།
མེད་ན་རང་གི་ལག་གི་རྡོ་རྗེ་ལ། ཨོ་དྷུ་ན་བཛྲ་ཧཱ། ཞེས་བསྔགས་ཏེ། ལེགས་པར་གྲུབ་བྱེད་ཨེ་
བྱེ་ཧི། ཞེས་པས་ཁྲོ་བོ་ལེགས་པར་གྲུབ་བྱེད་སྤྱན་དྲངས་ལ། མཐེའུ་ཆུང་དང་སྲིན་ལག་གི་
ཚིགས་གཉིས་མཐེ་བོང་གིས་མནན་ཏེ་གུང་མོ་བརྐྱངས་པ་རྩེ་སྤྲད་པའི་ཚིགས་གསུམ་པ་མཛུབ་
མོས་མནན་པ་མཆོད་ཡོན་གྱི་ཕྱག་རྒྱ་བཅས་ལ། ཨོཾ་བཛྲ་ཨགྷཾ་པྲ་ཏཱིཙྪ་སྭཱ་ཧཱས་མཆོད་ཡོན་དང་།

རང་གཞུང་ནས་འབྱུང་བའི་ཉེར་སྤྱོད་ཀྱིས་མཆོད། ཨོཾ་དྷུ་ན་བཛྲ ཧཱ། བདུན་བཟླ། བཅོམ་
ལྡན་འདས་བདག་ལ་ཐུགས་བརྩེ་བའི་སླད་དུ་བཞུགས་ཏེ་བདག་གི་ལས་ཐམས་ཅད་འགྲུབ་པར་
མཛད་དུ་གསོལ། བཞི་པ་གདུ་བུ་གདགས་པ་ནི། སྲད་བུ་དམར་པོ་སུམ་སྒྲིལ་ལ་མདུད་པ་
གསུམ་བོར་བའི་དབུས་སུ་བོ་དྷི་ཙེའི་ཕྲེང་བ་རྡོག་གཅིག་བརྒྱུས་ལ། ཨོཾ་རུ་རུ་སྤུ་རུ་ཛྭ་ལ་ཏིཥྛ་སིདྡྷི་
ལོ་ཙ་ནི་སརྦ་ཨརྦ་སཱ་དྷ་ནི་སྭཱ་ཧཱ། ཞེས་བཟླས་ཏེ། མཁྲིག་མ་གཡས་ལ་བཏགས་པར་གྱུར།
ལྔ་པ་ཀུ་ཤའི་བསང་བྱེད་ནི། ཛི་ན་ཛིཀྲ །ཀུ་ཤའི་བསང་བྱེད་སྲིན་ལག་གཡས་ལ་བཏགས་
པར་གྱུར། དྲུག་པ་ཟེའུ་ཁ་བཅིང་བ་ནི། ཨོ་ཨ་བནྡྷ་སྭཱ་ཧཱ། ཞེས་བཟླས་ཏེ། རས་ཀྱི་ཟེའུ་
ཁ་བཅིངས་པར་གྱུར། ཅེས་བརྗོད་དོ། །གསུམ་པ་རྣལ་འབྱོར་དངོས་གཞིའི་ཉམས་ལེན་ལ་
བདག་བསྐྱེད་བསྒོམ་པ། རྟེན་གྱི་དཀྱིལ་འཁོར་བསྐྱེད་པ། ཡེ་ཤེས་ཀྱི་ལྷ་སྤྱན་དྲང་བ། བཞུགས་
སུ་གསོལ་བ། དམ་ལ་གཞག་པ། ཚོགས་གསག་པ་དང་དྲུག་ལས། དང་པོ་བདག་བསྐྱེད་
ནི། སེམས་ཅན་གྱི་ཚོགས་མ་ལུས་པ་ལ་སྙིང་རྗེ་ཆེན་པོ་བསྐྱེད་ནས་བྱང་ཆུབ་ཀྱི་སེམས་བསྒོམ་
པར་བྱའོ། །དེ་ནས། ཁམས་གསུམ་པོ་ཐམས་ཅད་རྣམ་པར་ཤེས་པ་ཙམ་ལས་གཞན་དུ་མེད་
ཅིང་། རྣམ་པར་ཤེས་པ་དེའང་རང་བཞིན་གྱིས་རྣམ་པར་དག་པ་ནམ་མཁའ་ལྟ་བུ་སྤྲོས་བའི་མཐའ་
ཐམས་ཅད་དང་བྲལ་བ་སྟོང་པ་ཉིད། ཀུན་རྫོབ་ཏུ་ཟླ་བའི་དཀྱིལ་འཁོར་གྱི་རྣམ་པར་གྱུར། སྟོང་
པའི་ལྷའོ། །དེ་ལས་ལངས་ནས། འདིར་རང་རང་གི་སྔགས་དགོད། ཅེས། བཟླ་བར་བྱ་
བའི་སྔགས་ཀྱི་སྒྲ་གྲག་པར་གྱུར། སྒྲའི་ལྷའོ། དེ་ལས་སྔགས་ཀྱི་ཡི་གེའི་རྣམ་པར་ནམ་མཁར་
གནས་པར་གྱུར། ཡི་གེའི་ལྷའོ། །དེ་ཟླ་བའི་དཀྱིལ་འཁོར་གྱི་སྟེང་དུ་བཀོད། དེ་ལས་འོད་
ཟེར་སྣ་ཚོགས་འཕྲོས་པའི་རྩེ་ལ་རང་གི་ལྷའི་གཟུགས་ཀྱིས་ནམ་མཁའི་ཁམས་ཐམས་ཅད་ཁྱབ་
པར་སྤྲོས། དེས་མཆོད་པའི་སྤྲིན་ཕུང་དཔག་མེད་སྤྲུལ་ནས་འཕགས་པ་ཐམས་ཅད་ལ་མཆོད།
སྤྲིན་ཆེན་པོ་སྤྲུལ་པ་ལས་བདུད་རྩིའི་ཆར་རྒྱུན་བབས་པས་དམྱལ་བ་པ་རྣམས་བདེ་བས་ཚིམ་པར་
བྱས་ནས་དེ་བཞིན་གཤེགས་པ་ཐམས་ཅད་ཀྱི་གཟུགས་དང་བཅས་པའི་འོད་ཟེར་སླར་ལོག་རང་
གི་སེམས་ཟླ་བའི་དཀྱིལ་འཁོར་ལ་ཞུགས་ནས་གཅིག་ཏུ་གྱུར་པ་ལས། རང་གཞུང་ལྟར་ལྷ་
བསྐྱེད་བརྗོད་པ་ནི་གཟུགས་ཀྱི་ལྷའོ། །ཐལ་མོ་བཀན་པ་ལས་མཛུབ་མོ་གཉིས་བཀུག་པ་དེ་
བཞིན་གཤེགས་པའི་རིགས་ཀྱི་ཕྱག་རྒྱ་གནས་ལྔར་གཏུགས་ཏེ། ཨོཾ་སརྦ་ཏ་ཐཱ་ག་ཏ་ཨུདྦྷ་བ་ཡེ་

སྭཱ་ཧཱ། ཞེས་བརྗོད། ཨོཾ་བཛྲ་ཨགི་པྲ་དཱིཔ་ཡེ་སྭཱ་ཧཱ། རྡོ་རྗེའི་གོ་ཆ་གྱོན་པར་གྱུར། ཕྱག་
རྒྱ་དེ་ཉིད་ལས་མཛུབ་མོ་གཉིས་བསྐྱེད་ནས་རྡོ་རྗེའི་ཚུལ་དུ་བྱས་པ་རྡོ་རྗེ་ཆེ་གེ་མོ་གོ་ཆའི་ཕྱག་རྒྱ་
དང༌། ན་མོ་རཏྟ་ཏྲ་ཡཱ་ཡ། ཨོ་ཧཱུཾ་ཁ་ཀཱི་ལི་ཧཱུཾ་ཕཊ། མགོ་བོ་དང་། དཔུང་མགོ་གཉིས་
དང་། སྙིང་ག་དང༌། མགྲིན་པ་རྣམས་སུ་གོ་ཆ་གྱོན་པར་གྱུར། ཕྱག་རྒྱའི་ལྷའོ། །དེ་ཉིད་
ལ་རྣམ་པར་རྟོག་པ་གཞན་གྱིས་མ་གཡེངས་པ་རྣམ་རྟོག་དང་བཅས་པའི་ཏིང་ངེ་འཛིན་གྱི་དེ་ཉིད་
ཡང་དང་ཡང་དུ་གསལ་བར་གྱུར། ཏིང་ངེ་འཛིན་གྱི་ལྷའོ། །གཉིས་པ་རྟེན་བསྐྱེད་པ་ནི། རང་
གཞུང་ལྟར་རྟེན་ཡོངས་རྫོགས་བསྐྱེད། དེའི་ནང་དུ་བརྟེན་པ་རང་སྔགས་ལས་བསྐྱེད་ནས། གསུམ་
པ་ཡེ་ཤེས་ཀྱི་ལྷ་སྤྱན་དྲང་བ་ནི། ཟངས་ལ་སོགས་པའི་སྣོད་དུ་ཁྱད་པར་གྱི་རྫས་ནས།། འོ་
མ། མེ་ཏོག་དཀར་པོ༣། ཏིལ་ནག༤ །ཀུ་ཤ༥ །འབྲས་ཡོས༦། དྲི་བཟང་༧རྣམས་
ཆུ་གཙང་དང་སྦྱར་བའི་མཆོད་ཡོན་བཟེད་ཞལ་དང་བཅས་པ་བཤམས་ནས། སྤོས་ཀྱིས་བདུག་
ཅིང་། ཛི་ན་ཛི ཀྲ །བདུན། ཨོ་ཌོ་བྷནྡྷ་སྭཱ་ཧཱ། ན་མོ་རཏྣ་ཏྲ་སོགས། བདུད་རྩི་ཐབ་
སྦྱོར་བདུན། རང་གཞུང་གི་སྔགས་བརྗོད་པས་མཆོད་ཡོན་བསྒྲུབ། ལྷ་གནས་པའི་ཕྱོགས་
སམ་ལྷའི་བྲིས་སྐུ་ལ་སོགས་པ་དེར་ཁ་བལྟས་ཏེ། སོར་མོ་ཕན་ཚུན་བསྣོལ་ནས་ཐལ་མོ་བཀན་
ལ། མཛུབ་མོ་གཉིས་གཤིབས་ཏེ་བསྒྲེང་། མཐེ་བོང་གཉིས་གཡོབ་པ་སྤྱན་དྲང་བའི་ཕྱག་རྒྱ་
བྱས་ལ། དད་པ་དང་ནི་དམ་ཚིག་གིས། །ཚུར་གཤེགས་ཚུར་གཤེགས་བཅོམ་ལྡན་འདིར།
།བདག་གི་མཆོད་ཡོན་འདི་བཞེས་ནས། །མཆོད་པས་བདག་ལ་དགེས་པར་མཛོད། །རང་
གཞུང་གི་སྔགས་ཀྱི་མཐར། ཨེ་བྱེ་ཧི། བདེ་བར་གཤེགས་སོ་བཅོམ་ལྡན་འདས། །ཚུར་
གཤེགས་འདིར་ནི་བཞུགས་སུ་གསོལ། །བདག་གི་མཆོད་ཡོན་བཞེས་ནས་ཀྱང་། །ཐུགས་
ཀྱིས་ཐུགས་དཔག་མཛད་དུ་གསོལ། །མཆོད་འབུལ་གྱི་ཕྱག་རྒྱ་འཆའ་བའི་སྔོན་དུ་ཁྲོ་བོ་ཀཱི་ལི་
ཀཱི་ལའི་ཕྱག་རྒྱ་འཆིང་སྟེ། དེ་ལས་རྡོ་རྗེ་ཐལ་མོ་བྱ། དེ་ལས་མཉམ་པའི་ཐལ་མོ་བྱས་པ་ནི་
མཆོད་པ་སྤྱིའི་ཕྱག་རྒྱའོ། །དེ་ཐམས་ཅད་ལ་སྔོན་དུ་འགྲོ། མཆོད་ཡོན་གྱི་ཕྱག་རྒྱ་དང་། རང་
རང་གི་སྔགས་ལ་ཨགྷཾ་པྲ་ཏཱིཙྪ་སྭཱ་ཧཱ་བཏགས་པ་དང་། བཅོམ་ལྡན་ཐུགས་རྗེས་བྱོན་པ་ལེགས། །
བདག་ཅག་བསོད་ནམས་སྐལ་བར་ལྡན། །བདག་ལ་མཆོད་ཡོན་བཞེས་ནས་ཀྱང་། །འདི་
ཉིད་དུ་ནི་བཞུགས་སུ་གསོལ། །ཨོ་ག་ག་ན་ས་མ་ཡེ་ཧཱུྃ། ཞེས་མཆོད་ཡོན་དབུལ། ཡང་

ཞབས་བསིལ་ཕུལ་ནས་ཞབས་བཀྲུས་པར་མོས་ཏེ། བཅོམ་ལྡན་ཐུགས་རྗེས་སོགས། བདག་
ལ་ཞབས་བསིལ་ཞེས་བསྒྱུར། ཨོཾ་ག་ག་ན་ས་མ་ཡེ་ཧཱུྃ། བཞི་པ་བཞུགས་སུ་གསོལ་བ་ནི།
ཐལ་མོ་སྦྱར་བ་པདྨ་ཁ་ཕྱེ་བའི་ཚུལ་དུ་བྱས་ལ། སོར་མོ་དབུས་མ་གསུམ་རྡོ་རྗེ་ལྟར་བྱས་པ་རྡོ་
རྗེའི་འདུག་སྟངས་ཀྱི་ཕྱག་རྒྱ་དང་། ཨོཾ་བཛྲ་ཨ་ས་ནེ་ཧཱུཾ་ཕཊ། རྡོ་རྗེའི་འདུག་སྟངས་ཀྱིས་
གདན་ཕུལ་བར་གྱུར། ལྔ་པ་དམ་ལ་གཞག་པ་ནི། ལག་པ་གཡས་པའི་མཐེ་བོས་མཐེའུ་ཆུང་གི་
སེན་མོ་མནན་ཏེ་སོར་མོ་ལྷག་མ་རྣམས་རྡོ་རྗེ་ལྟར་བྱས་པ་དམ་ཚིག་རྡོ་རྗེའི་ཕྱག་རྒྱ་དང་། ཤངྐ་
རི་ས་མ་ཡེ་སྭཱ་ཧཱ། འདིར་ལྷ་གང་ཡིན་གྱི་ཕྱག་རྒྱ་བསྟན་ལ་དེའི་སྔགས་བརྗོད། སོར་མོ་ཕན་
ཚུན་སྦྱར་ཏེ་ཁུ་ཚུར་བཅངས་ལ་གུང་མོ་གཞིབས་པའི་ཕྱི་རོལ་ཏུ་མཛུབ་མོ་རྡོ་རྗེ་ལྟར་བྱས་ནས་མཐེ་
བོང་གཉིས་གློ་ལ་སྦྱར་བ་ནི་དམ་ཚིག་ཆེན་པོའི་ཕྱག་རྒྱ་སྟེ་དེ་བཅིངས་ཏེ་བསྐོར་བ་བཞིན་དུ་བྱས་
ལ། ཐམས་ཅད་ལ་སྲུང་བ་ཆེན་པོར་གྱུར་ཅིག །དྲུག་པ་ཚོགས་གསག་པ་ལ་མཆོད་པ། བསྟོད་
པ། བཤགས་པ། ལམ་སྟོན་པའི་སྨོན་ལམ། བཟླས་བརྗོད་བྱ་བ་དང་ལྔ་ལས། དང༌ པོ་
མཆོད་པ་དང་། གཉིས་པ་བསྟོད་པ་ནི་རང་རང་གི་གཞུང་ལྟར་བྱ། གསུམ་པ་སྡིག་པ་བཤགས་
པ་ནི། ཐལ་མོ་སྦྱར་ཏེ། འཇིག་རྟེན་དག་གི་ཕྱོགས་ཀུན་ན། །དེ་བཞིན་གཤེགས་པ་གང་བཞུགས་
དང་། །དགྲ་བཅོམ་བྱང་ཆུབ་སེམས་དཔའ་དག །དེ་དག་བདག་ལ་དགོངས་སུ་གསོལ། །ཚེ་
རབས་གང་ཡང་རུང་བ་ན། །བདག་གིས་སྡིག་པ་ཅི་བགྱིས་དང་། །སྔོན་གྱི་ཚེ་རབས་གཞན་
དག་དང༌། །ཚེ་རབས་འདི་དང་འཁོར་བ་ན། །འདོད་ཆགས་དབང་དང་བླུན་པ་དང་། །ཁྲོ་
བ་དག་གིས་འཁྲུལ་གྱུར་ཏེ། །སངས་རྒྱས་ཆོས་དང་དགེ་འདུན་ནམ། །བླ་མ་དག་དང་ཕ་མ་
དང༌། །དགྲ་བཅོམ་བྱང་ཆུབ་སེམས་དཔའ་དང་། །སྦྱིན་གནས་གང་ཡང་རུང་བ་དང་། །དེ་
ལས་གཞན་པའི་སེམས་ཅན་དག །ཡོན་ཏན་ལྡན་དང་མི་ལྡན་ལ། །སྡིག་པའི་ལས་རྣམས་གང་
བགྱིས་དང་། །གང་ཡང་བགྱིད་དུ་སྩལ་བ་དང་། །གང་ཡང་ཅུང་ཟད་ཡི་རང་བ། །བག་མེད་
ལས་ནི་ཕྲ་མོ་ཡང་། །ལུས་ངག་ཡིད་ཀྱིས་བགྱིས་པ་རྣམས། །དེ་དག་མ་ལུས་བློས་བསྡུས་ནས། །
རྫོགས་པའི་སངས་རྒྱས་སྲས་བཅས་ལ། །བདག་གིས་ད་ནི་མངོན་སུམ་བཞིན། །རབ་ཏུ་གུས་
པས་ཕྱག་བཙལ་ཏེ། །སྐྱོ་བའི་ཡིད་དུ་གྱུར་པ་ཡིས། །ཐལ་མོ་སྦྱར་ཏེ་ནོངས་པ་རྣམས། །ཡང་
དང༌ཡང་དུ་སོ་སོར་བཤགས། །བདག་གིས་མི་དགེ་བགྱིས་པ་རྣམས། །རྫོགས་སངས་རྒྱས་

ཀྱིས་མཁྱེན་པ་བཞིན། །དེ་ལྟར་བདག་གིས་སོ་སོར་བཤགས། །སླན་ཆད་དེ་ལྟར་ཡང་མི་
བགྱིད། །བཞི་པ་ལམ་ལ་སྐྱབས་འགྲོ། གསོལ་གདབ། སེམས་བསྐྱེད། ཚད་མེད་བཞི།
ཕར་ཕྱིན་དྲུག་རྣམས་སྨོན་ལམ་གྱི་ཚུལ་དུ་བྱ་བ་ལེགས་གྲུབ་ལས་བྱུང་བ་ནི། སྲོག་ཆགས་སྡུག་
བསྔལ་ཞི་བྱའི་ཕྱིར། །བདག་ཉིད་ཇི་སྲིད་འཚོའི་བར་དུ། །སངས་རྒྱས་ཆོས་དང་དགེ་འདུན་
ལ། །གུས་པས་ཡང་དག་སྐྱབས་སུ་མཆི། །དེ་ཡི་ཡོན་ཏན་གུས་བསྒྲགས་ཏེ། །ས་ལ་མགོ་
བོས་གཏུགས་ནས་ནི། །དཀོན་མཆོག་གསུམ་ལ་བློ་ཅན་གྱིས། །དེ་ལྟར་གུས་པས་སྐྱབས་སུ་
འགྲོ། །དེ་ནས་མཆོག་གི་ས་བོན་གང་། །ཐར་པ་བདུད་རྩིའི་འབྲས་བུ་འབྱིན། །ཤིན་ཏུ་བསྒོམས་
ནས་མཆོག་གྱུར་པ། །དངོས་གྲུབ་ཕྱིར་ནི་དེ་བསྐྱེད་དོ། །སེམས་ཅན་ཁམས་ནི་མཐའ་ཡས་
པའི། །སྡུག་བསྔལ་ཉེ་བར་ཞི་བ་དང་། །ངན་འགྲོ་རྣམས་ལས་བསྒྲལ་བ་དང་། །ཉོན་མོངས་
རྣམས་ལས་དགྲོལ་བའི་ཕྱིར། །སྲིད་པ་མི་བདེ་དོགས་པ་ན། །སྡུག་བསྔལ་སྣ་ཚོགས་ཅི་མཆིས་
པ། །དེ་ལྟར་ཡོངས་སུ་བསྐྱབས་པའི་ཕྱིར། །བདག་གིས་བྱང་ཆུབ་སེམས་བསྐྱེད་དོ། །སེམས་
ཅན་ཕོངས་པ་ཐམས་ཅད་ཀྱི། །སྐྱབས་སུ་བདག་ཉིད་རྟག་ཏུ་ཤོག །བདག་ནི་མགོན་མེད་རྣམས་
ཀྱི་མགོན། །རྟེན་མེད་རྣམས་ཀྱི་རྟེན་དུ་བདག །སྐྱབས་མེད་རྣམས་ཀྱི་སྐྱབས་འགྱུར་ཞིང་། །
སྡུག་བསྔལ་བདེ་བར་བྱེད་པ་དང་། །བདག་ནི་སེམས་ཅན་ཐམས་ཅད་ཀྱི། །སྐྱབས་སུ་བདག་
ཉིད་རྟག་ཏུ་ཤོག །ཉོན་མོངས་ཞི་བར་བྱེད་པར་ཤོག །དགེ་བའི་ལས་རྣམས་གང་དང་གང་། །
འདི་དང་གཞན་དུ་བསགས་པ་རྣམས། །བསོད་ནམས་ཡེ་ཤེས་ཞེས་བྱ་བའི། །ཚོགས་ནི་རྣམ་པ་
གཉིས་སུ་ཤོག །ཕ་རོལ་ཕྱིན་པ་དྲུག་སྒོ་ནས། །བདག་གིས་བརྩོན་འགྲུས་གང་བརྩམས་པ། །
དེ་ཡང་སེམས་ཅན་མ་ལུས་པ། །ཐམས་ཅད་ལ་ནི་ཕན་པར་ཤོག །ཚེ་ཡི་མཐའ་ཀླས་བྱེད་པ་
དང༌། །གང་ཡང་ཅུང་ཟད་བྱེད་འགྱུར་བ། །མདོར་ན་སེམས་ཅན་ཐམས་ཅད་ཀྱི། །ཉོན་མོངས་
ཐམས་ཅད་ཞི་བ་དང་། །གྲོལ་བར་བྱ་བའི་ཕྱིར་འབད་ཅིང་། །བྱང་ཆུབ་བར་དུ་བདག་བརྩོན་
ནོ། །དེ་ནས་རྫོགས་པའི་བྱང་ཆུབ་སེམས། །ཆོ་ག་བཞིན་དུ་ཀུན་ཏུ་བསྐྱེད། །སེམས་ཅན་
ཀུན་ལ་སྙིང་རྗེ་དང༌། །བྱམས་པས་ཉེ་བར་གནས་པར་བྱ། །སེམས་ནི་ལེགས་པར་སྦྱང་བའི་
ཕྱིར། །སྣ་ཚོགས་ཐབས་ཀྱིས་རྗེས་དྲན་དྲུག །ནང་གི་བདག་ཉིད་ཞི་བ་ཡིས། །བསམ་པ་
གཅིག་ཏུ་བསྒོམ་པར་བྱ། །སྔོན་གྱི་རྒྱལ་བའི་སྲས་རྣམས་ཀྱིས། །སྨོན་ལམ་ཇི་ལྟར་མཛད་པ་

བཞིན། །བདག་ཀྱང་དགེ་བའི་སེམས་ཀྱིས་སུ། །དེ་བཞིན་དུ་ནི་སྨོན་ལམ་འདེབས། །ཆོས་
ཀྱི་ལོངས་སྤྱོད་སྣ་ཚོགས་ལ། །མཉམ་པར་བཞག་ནས་ཡི་རང་ངོ་། །སེམས་ཅན་ཐམས་ཅད་
བདེ་བ་དང་། །ཞི་ཞིང་ནད་ཀྱང་མེད་པར་ཤོག །བདག་ནི་བྱ་བ་ཀུན་ནུས་ཤིང་། །ཡོན་ཏན་
དང་ཡང་ལྡན་པར་ཤོག །ནོར་ལྡན་གཏོང་ཕོད་ཤེས་རབ་ཅན། །བཟོད་ལྡན་དགེ་ལ་དད་པ་
དང་། །སེམས་ཅན་ཚེ་རབས་ཐམས་ཅད་དུ། །སྐྱེ་བ་དྲན་ཞིང་བརྩེར་ལྡན་ཤོག །ཅེས་ལན་
གསུམ་བརྗོད། ལྔ་པ་བཟླས་བརྗོད་ལ་ཕྲེང་བ་བསྒྲུབ་པ་དང་། བཟླས་པ་དངོས་ལ་འཇུག་པ་
གཉིས་ལས། དང༌པོ་ནི་ལྷ་ལ་ཉེར་སྤྱོད་ཀྱིས་མཆོད། །ཕྲེང་བ་སྙིམ་པར་བཅུག་ལ། ཨོཾ་ན་
མོ་བྷ་ག་ཝ་ཏེ་སིདྡྷི་སཱ་དྷ་ཡ་སཱ་དྷ་ཡ་སིདྡྷ་ཏྲེ་སྭཱ་ཧཱ། ཕྲེང་བའི་རབ་གནས་སོ། །ཐལ་མོ་སྦྱར་ནས།
བླ་མ་ལ་ཕྱག་འཚལ་ལོ། །ལྷ་གསལ་བར་གྱུར་པར་བསམས་ལ་སྔགས་ཀྱི་ནོར་བུ་སྙིམ་པར་
བཅག་སྟེ། ན་མོ་རཏྣ་ཏྲ་ཡཱ་ཡ། ཨོཾ་ཨདྷཱ་ཏེ་བི་ཛ་ཡ་སིདྡྷི་སིདྡྷ་རྗེ་སྭཱ་ཧཱ། ཞེས་བཟླས་པས་
བྱིན་གྱིས་བརླབ། ཕྲེང་བ་སྙིང་གར་བཟུང་ལ་གུང་མོ་དང་མཐེའུ་ཆུང་བརྐྱངས་ཏེ་མཛུབ་མོ་བཀུག་
པ་གུང་མོའི་རྒྱབ་ཏུ་བཞག་ནས་སྲིན་ལག་དང་མཐེ་བོས་དྲག་པོའི་ལས་མ་གཏོགས་པ་ཐམས་ཅད་
ལ་བགྲང་སྟེ། སྔགས་རེ་རེ་ལ་ནོར་བུ་རེ་རེ་བགྲང་ངོ༌། །གཉིས་པ་བཟླས་བརྗོད་དངོས་ལ་
འཇུག་པ་ནི། རང་ལྷར་གསལ་བའི་སྙིང་གར་ཟླ་བའི་དཀྱིལ་འཁོར་དང་། མདུན་གྱི་ལྷ་
གསལ་བའི་ཟླ་བའི་དཀྱིལ་འཁོར་ལ། རང་གཞུང་གི་ལྷའི་སྔགས་བཀོད་ལ། སྒྲ་སྔགས་ཀྱི་
ཕྲེང་བ་དང་། སེམས་ཟླ་བའི་དཀྱིལ་འཁོར་དང་། གཞི་སངས་རྒྱས་ཀྱི་སྐུ་རྣམས་རིམ་པ་འདིས་
གཅིག་ཅར་གསལ་བར་གྱུར། བཟླ་དུས་ཀྱི་བསླབ་བྱ་དང་ལྡན་པས་རང་གཞུང་གི་སྔགས་ཅི་
ནུས་སུ་བཟླ། ཐུན་བསྡུ་བའི་ཚེ་སྒྲའི་གདངས་ལ་དམིགས་པ་དེ་མདུན་བསྐྱེད་ཀྱི་ཐུགས་ཀའི་
སྔགས་ལ་དམིགས་པས་གཏང་། སྔགས་ལ་དམིགས་པའང་དེའི་གདན་གྱི་ཟླ་བ་ལ་དམིགས་
པས་གཏང་། ཟླ་བ་ལ་དམིགས་པའང་ལྷ་ལ་དམིགས་པས་གཏང་། མདུན་གྱི་ལྷ་ལ་དམིགས་
པའང་རང་ཉིད་ལྷར་གསལ་བ་ལ་དམིགས་པས་གཏང་། དེའང་ཟླ་བའི་སྟེང་དུ་སྔགས་ཀྱི་ཡེ་གེ་
གསེར་ཞུན་མས་བྲིས་པ་ལྟ་བུ་ལ་དམིགས་པས་གཏང་། དེའང་སྒྲའི་གདངས་ཙམ་ལ་དམིགས་
པས་གཏང་། དེའང་རང་གི་དེ་ཁོ་ན་ཉིད་ལ་དམིགས་པས་གཏང་། དེའང་རང་ཐ་མལ་པར་གནས་
པ་སྣང་ལ་རང་བཞིན་མེད་པ་སྒྱུ་མ་ལྟ་བུར་དམིགས་པ་ལ་གཏང་། བསྙེན་པའི་གྲངས་ཚད་ནི་

རང་རང་གི་གཞུང་ནས་འབྱུང་བ་ལྟར་རམ། འབུམ་ཕྲག་ལས་མི་ཉུང་བར་བཟླ་བར་བྱའོ། །དེ་
དག་ནི་བྱ་རྒྱུད་རང་རྐང་གི་སྒྲུབ་ཐབས་རྒྱས་པའོ། །བསྡུ་ན་རྣལ་འབྱོར་ལ་འཇུག་པར་བྱ་བའི་
ནང་ནས་རྒྱུད་སྦྱང་བ་དཀྱུས་བཞིན་གཏང་། ཁྲུས་བདུད་རྩི་ཐབ་སྦྱོར་གྱི་སྔགས་ཙམ་བཟླས་
པས་འཐུང་ཁྲུས་བྱ། བགེགས་བསལ་བའང་བདུད་རྩི་ཐབ་སྦྱོར་གྱི་སྔགས་བཟླ་ཞིང་སྤོས་ཆུ་
འཐོར་ཡབ་ཀྱིས་རང་དང་། གནས་ཁང་ལ་བསང་གཏོར་བྱ། རྣལ་འབྱོར་གྱི་དང་པོ་དངོས་
གཞིའི་ཉམས་ལེན་ལ། སེམས་ཅན་གྱི་ཁམས་མ་ལུས་པ་སོགས་སྟོང་པའི་ལྷ། སྒྲའི་ལྷ། ཡི་
གེའི་ལྷ། གཟུགས་ཀྱི་ལྷ། ཕྱག་རྒྱའི་ལྷ་ལས་རང་ལྷར་བསྐྱེད་པའམ། ཡང་ན་བྱ་རྒྱུད་རྒྱུད་
སྡེ་གོང་མ་ལྟར་བཀྲལ་བའི་ལུགས་ལྟར་ན་ལྷ་དྲུག་ལས་མི་བསྐྱེད་པར་རང་གཞུང་ལྟར་གྱི་ཡི་དམ་
དེའི་རྟེན་བརྟེན་པ་ཡོངས་རྫོགས་བསྐྱེད། རང་གི་རིགས་ཀྱི་སྔགས་རྒྱས་བྱིན་བརླབ། རང་
རིགས་ཀྱི་དབུ་རྒྱན་རང་ཆས་སུ་བསམ། རང་གི་ཐུགས་ཀའི་འོད་ཟེར་གྱིས་རང་འདྲའི་རྟེན་བརྟེན་
པ་སྤྱན་དྲངས་པ་ལ་གདན་དབུལ། མཆོད་བསྟོད་བྱས་ནས་བཟླས་པ་ལ་འཇུག་པའམ། དེ་
བས་ཀྱང་བསྡུ་ན། ཁྲུས་གཙང་སྦྲ་དང་། སྐྱབས་སེམས་ཚད་མེད་བཞི་སྔོན་འགྲོས་བདག་ལྷར་
བསྐྱེད་ཅིང་། མདུན་དུ་ཡེ་ཤེས་སེམས་དཔའ་སྤྱན་དྲངས་པ་ལ་མཆོད་བསྟོད་བཟླས་པ་བྱ་བའམ།
ཡང་ན། སྐྱབས་སེམས་དང་། མདུན་གྱི་ནམ་མཁར་ཡི་དམ་བསྐྱེད་ནས་བཟླས་པ་བྱ་བའམ།
ཡང་ན། རང་ཉིད་བསྒྲུབ་བྱའི་ལྷར་ཡན་ལག་བཞི་རྫོགས་སུ་བསྐྱེད་ནས་མཆོད་བསྟོད་དང་།
འོད་ཟེར་སྤྲོ་བསྡུའི་བཟླས་པ་བྱ་བ་སོགས་མ་འདྲེས་པར་ཤེས་པར་བྱའོ། །བཞི་པ་རྣལ་འབྱོར་
གྱི་རྗེས་ཀྱི་བྱ་བ་ལ། སླར་གཏང་བ་དང་། ཐུན་མཚམས་ཀྱི་བྱ་བའོ། །དང་པོ་ལ་བཟླས་
བརྗོད་ཚར་བ་དང་བུམ་པའི་ཕྱག་རྒྱ་བྱས་ཏེ་དགེ་བ་འབུལ་བ། གཏང་རག་གི་མཆོད་བསྟོད་བྱ་
བ། གཤེགས་སུ་གསོལ་བ། ར་བ་དགྲོལ་བ་དང་བཞི་ཡོད་པའི་དང་པོ་ནི། ལག་པ་གཡས་
པའི་སྲིན་ལག་གི་རྒྱབ་ཏུ་གུང་མོ་གཞག །གཡོན་པའི་སྲིན་ལག་གི་རྒྱབ་ཏུའང་གུང་མོ་བཞག་
ནས་སྦྱར་ཏེ། ལག་པ་གཡས་པའི་མཛུབ་མོས་གཡོན་པའི་གུང་མོ་དང་སྲིན་ལག་དཀྲི་ཞིང་།
གཡོན་པའི་མཛུབ་མོས་གཡས་ཀྱི་གུང་མོ་དང་སྲིན་ལག་དཀྲིས་ལ། མཐེའུ་ཆུང་གཉིས་གཤིབས་
ཏེ་བསྒྲེངས་ནས། མཐེ་བོང་གཉིས་མཛུབ་མོའི་ཚིགས་དབུས་མར་བཞག་པ་བུམ་པའི་ཕྱག་རྒྱ་
བཅས་ལ། བདག་གི་བཟླས་བརྗོད་ཀྱི་དགེ་བའི་རྩ་བ་འདི། མཆོག་དང་ཐུན་མོང་གི་དངོས་

གྲུབ་ཐམས་ཅད་ཀྱི་དོན་དུ་བཅོམ་ལྡན་འདས་ལ་འབུལ་ལོ། །མགོན་པོ་ཁྱེད་ཀྱིས་མཆོག་དང་
ཐུན་མོང་གི་དངོས་གྲུབ་མ་ལུས་པ་སྩལ་དུ་གསོལ། ཞེས་བརྗོད་དོ། །གཉིས་པ་ནི། རང་
གཞུང་ལྟར་བྱ། གསུམ་པ་ནི། ལྷ་རང་རང་གི་ཕྱག་རྒྱ་དང་སྔགས་ཀྱི་མཐར་གཙྪ་གདགས།
ཡང་མཆོད་ཡོན་གྱི་རྒྱ་དང་རང་སྔགས་ལ་ཨགྷཾ་པྲ་ཏཱིཙྪ་སྭཱ་ཧཱ། བཏགས་པས་མཆོད་ཡོན་དབུལ།
སྤྱན་དྲངས་པའི་ལྷ་གཞལ་ཡས་ཁང་དང་བཅས་པ་རང་བཞིན་གྱི་གནས་སུ་གཤེགས། སྔགས་
ཀྱིས་སྤྲུལ་པའི་ལྷ་དམ་ཚིག་པ་རྣམས་རིམ་གྱིས་བདག་ལ་ཐིམ། བདག་གི་ལྷའི་སྐུ་གཟུགས་ཟླ་
བའི་སྟེང་གི་ཡེ་གེ་ལ་ཐིམ། ཡི་གེ་ཟླ་བ་ལ་ཐིམ། ཟླ་བ་རྣམ་སྨིན་གྱི་ལུས་ལ་ཐིམ་པར་གྱུར།
ཅེས་བརྗོད་དོ། །བཞི་པ་ནི། ལག་པ་གཡོན་པ་བཀན་པའི་སྟེང་དུ་གཡས་པའི་ཐལ་མོ་བཞག་
སྟེ་སོར་མོ་བསྣོལ་བའི་རྩེ་མོ་དྲུང་པར་སྦྱར་ཏེ་ཐད་ཀར་བཞག་པ་མི་མཉམ་པའི་ཡན་ལག་གི་ཕྱག་
རྒྱ་གཡོན་ཕྱོགས་ནས་བསྐོར་ཞིང་། ཨོཾ་ཧུ་ལུ་ཧུ་ལུ་ཙཎཱལཱི་མ་ཏཾ་གི་སྭཱ་ཧཱ། ར་བ་དང་དྲྭ་བ་སོགས་
ཕྱོགས་མཚམས་བཅིངས་པ་རྣམས་བཀྲོལ་བར་གྱུར། ཨོཾ་བཛྲ་ཨགྷི་པྲ་དཱིཔཱ་ཡེ་སྭཱ་ཧཱ། རྡོ་རྗེའི་
གོ་ཆ་གྱོན་པར་གྱུར། ན་མོ་རཏྣ་ཏྲ་ཡཱ་ཡ། ཨོཾ་ཧཱུྃ་ཁ་ཀཱི་ལི་ཧཱུཾ་ཕཊ། མགོ་བོ་དང་། དཔུང་
མགོ་གཉིས་དང༌། སྙིང་ག་དང་། མགྲིན་པ་རྣམས་སུ་གོ་ཆ་གྱོན་པར་གྱུར། ཅེས་བརྗོད་དོ། །དེ་
དག་ནི་བྱ་རྒྱུད་རྒྱས་པའི་ལུགས་ཀྱི་བསྡུ་ལྡང་གི་ཚུལ་ལོ། །བསྡུས་པ་ལྟར་ན་ཐུན་གྱི་མཐར་
མཆོད་བསྟོད་དང་། འདོད་དོན་གསོལ་བ་གདབ། ནོངས་པ་བཟོད་པར་གསོལ། ཨོཾ་བཛྲ་
མུ མདུན་བསྐྱེད་ཀྱི་ལྷ་རང་གནས་སུ་གཤེགས། རྟེན་དང་བརྟེན་པར་བཅས་པའི་དམ་ཚིག་
པ་རང་ལ་ཐིམ། ཞེས་དང་། གཞལ་ཡས་ཁང་དང་འཁོར་ཡོད་མེད་ཀྱི་བསྡུ་ཚུལ་རང་གཞུང་
ལྟར་རོ། །རང་ཉིད་ཡན་ལག་བཞི་རྫོགས་སུ་བསྐྱེད་པ་ཡིན་ན། བདག་གི་སྙིང་ག་ནས་ཡེ་
ཤེས་པ་མདུན་དུ་བྱོན་པ་ལ་མཆོད་བསྟོད་གཤེགས་གསོལ་འདྲ། ཡང་མདུན་གྱི་ནམ་མཁར་ལྷ་
བསྐྱེད་པ་ཡིན་ན་གཤེགས་གསོལ་ཙམ་གྱིས་འཐུས། གང་ལྟར་ཡང་དགེ་བསྔོ་བཀྲ་ཤིས་བྱའོ། །
ཉིན་རེར་ཐུན་བཞིར་བྱེད་ན། སྔ་ཐུན་ལ་སྒྲུབ་ཐབས་རྒྱས་པ་དང་། ཐུན་གསུམ་ལ་བསྡུས་པ་
བཏོན་ནའང་ཆོག་ཅིང་བཟླས་པའི་སྐབས་གཉིད་དང་། གླལ་བ་དང་། སྤྲིན་པ་དང་། གློ་ལུད་
དང་། འོག་རླུང་དང་། བཤང་གཅི་དང་། མི་ཚིག་གིས་བར་ཆོད་པ་དང་། ནོར་ནས་སྔགས་
གཞན་བཟླས་པ་སོགས་བྱུང་ན་དེ་ཡན་ཆད་གྲངས་སུ་མི་བགྲང་བར་དེ་མ་ཐག་ཕྲེང་བ་གཞག །

ཁྲུས་དང་ཉེ་རེག་བྱས་ནས་བསྐྱར་ཐུན་གྱི་སྒང་ལ་སྨྲ་བ་བཅད། བྱ་རྒྱུད་ཀྱི་སྐབས་སུ་ཐུན་སྒང་ལ་
ཆུ་བཙག་པ་སོགས་མི་རུང་བས་གཅིན་འཆོར་བའི་ཉེན་ཡོད་ན། ཐུན་ཐུང་ཐུང་དྲུག་བྱ་བའམ།
སྐོམ་གྱི་ཚོད་བྱ་བ་སོགས་ཀྱི་གནད་ཤེས་དགོས། ཐུན་ཚོད་ནི་ཐོག་མར་མཚམས་སྡོད་པའི་ཉིན་
ཐུན་གཉིས་བྱས་ཏེ། ཉལ་བའི་ཚེ་ཐུན་བསྡུས་པའི་སྟོང་ཉིད་དེའི་ངང་ལས་ལངས་ཏེ་བསྔོ་སྨོན་
རྒྱས་པར་བྱེད་ཅིང་། ཆག་མེད་གཞན་ཡོད་ན་བྱས་ཏེ་སླར་ཡང་སྟོང་ཉིད་ཀྱི་ངང་དུ་གཉིད་ལོག་
གོ །སང་ཐོ་རངས་གཉིད་སད་པ་ན་སྟོང་ཉིད་ལས་ལྷ་སྐུ་སྒྱུ་མ་ལྟ་བུར་ལངས་ནས་སྦྱོང་ཁྲུས་
སོགས་ལ་འཇུག་པ་སྟེ། ཉི་མ་ཤར་ཙམ་ལ་ཐོར་ཐུན་གྲོལ་ནས་སྔ་དྲོའི་བཟའ་བཏུང་ལ་ལོངས་
སྤྱོད། གཏོར་མ་སོགས་ཆག་མེད་ཀྱི་ཆོས་སྤྱོད་གཞན་དགོས་ན་འདིར་བྱ། དེ་ནས་སྔ་ཐུན་ལ་
ཞུགས་ཏེ་ཉིན་གུང་མ་ཟིན་ཙམ་ལ་ཐུན་གྲོལ་ནས་གུང་ཚིགས་བྱ། བྱ་རྒྱུད་ཀྱི་སྐབས་སུ་སྔགས་
པ་ཁྱིམ་པ་ཡིན་ཡང་ཡན་ལག་བརྒྱད་པའི་བསླབ་བྱ་ལ་ངེས་པར་གནས་དགོས་པས་དུས་མ་ཡིན་
པའི་ཕྱི་དྲོའི་ཁ་ཟས་བཟའ་མི་རུང་ལ། ཤ་ཆང་སྒོག་བཙོང་ལ་ཕུག་སོགས་མ་འདྲེས་པའི་ཁ་ཟས་
གཙང་མ་འདིར་ལོངས་སྤྱད། ཉིན་གུང་ཡོལ་བ་དང་དགོང་ཐུན་ལ་ཞུགས་ཏེ། དེ་ནས་རང་གི་
ཁང་པ་ལ་ཉི་འོད་ནུབ་པ་ཙམ་གྱི་ཉི་རྒས་ཆ་ལ་ཐུན་མཚམས་ཁེལ་བར་བྱས་ནས་ཇ་སོགས་ཕྱི་དྲོ་མི་
གནོད་པའི་རིགས་ལ་ལོངས་སྤྱད། ཉི་མ་ནུབ་ནས་སྲོད་མ་ཡོལ་གྱི་བར་སྲོད་ཐུན་བསྐྱངས་ཏེ།
ནམ་གྱི་གུང་ལ་འབྱུང་བཞི་ཆ་མཉམ་ཆེད་དུ་མནལ་ཕྱིར་ཉལ་ལོ། །བཤང་གཅི་འདོར་བ་དང་།
བཟའ་བཏུང་བྱས་པའི་རྗེས་དང་། ཐུན་ཚུགས་པ་དང་ཆབ་ངེས་པར་ལེན། མཚམས་ནས་
འདྲ་ཞེས་ཐུན་སྔ་མ་ལས་ཕྱི་མ་ཁད་ཀྱིས་རིང་དུ་བཏང་ནས་དུས་ཀྱི་བསྙེན་པ་ཇི་ཙམ་གྱི་ཆ་གསུམ་
ནས་གཉིས་ཇེ་རིང་དང་། མཇུག་གི་གཅིག་ཇེ་ཐུང་ལ་གཏང་ངོ༌། །གཉིས་པ་ཐུན་མཚམས་ཀྱི་
བྱ་བ་ལའང་སྲུང་སྐུད་བསྟེན་པ། བླ་གོས་བསང་བ། བླ་གོས་སོགས་བཀྲུ་ཞིང་བསང་གཏོར་བྱ་
བ། གླེགས་བམ་བཀླག་པ། རྗེས་དྲན་དྲུག་བསྒོམ་པ། མཎྜལ་དབུལ་བ། སཱཙྪ གདབ་པ་
རྣམས་ཀྱིས་བསྡུས་པའི་ཆོས་སྤྱོད་ཉམས་སུ་ལེན་པ་སྟེ་དྲུག་གོ །དང་པོ་ནི། བུ་མོ་གཙང་མས་
བཀལ་བའི་སྐུད་པ་དམར་པོ་གུར་གུམ་གྱིས་བཙོས་པར་མདུད་པ་བདུན་གདབ། ཨོཾ་ཧ་ར་ཧ་ར།
བནྡྷ་ནི་ཤུཀྲ་དྷཱ་ར་ཎཱི་སིདྡྷརྨ་སྭཱ་ཧཱ། ཞེས་པ་ལན་སྟོང་བཟླས་ནས་སྲོད་ཀྱི་དུས་སུ་རྐེད་པ་ལ་
བཅིངས་ཏེ་འཛག་པ་སྲུང་བའི་དོན་དུ་བསྟེན་པའོ། །གཉིས་པ་ནི། ཨོ་རཀྵ་རཀྟ་ཚྭ་སརྦ་བུདྡྷ་

ཨ་དྷིཊྛི་ཏཱ་ད་མ་ཙཱ་བ་ར་སྭཱ་ཧཱ། ཞེས་བཟླས་ནས་བླ་གོས་ལན་གསུམ་བསང་བསྲུང་བྱ། རྡུལ་
དང་དྲི་མས་མ་ཕོག་པར་གྱོན། དེ་དང་མཐང་གོས་ཁྲུས་ཀྱི་དུས་མ་གཏོགས་འབད་མི་རུང་ཞིང་
བཅང་དགོས་པའོ། །གསུམ་པ་ནི། ཤེས་རབ་ཀྱི་ཕ་རོལ་ཏུ་ཕྱིན་པའི་གླེགས་བམ་བཀླག་གོ །
བཞི་པ་ནི། བཤེས་སྤྲིང་ལས། རྒྱལ་བས་སངས་རྒྱས་ཆོས་དང་དགེ་འདུན་དང་། །གཏོང་
དང་ཚུལ་ཁྲིམས་ལྷ་རྗེས་དྲན་པ་དྲུག །རབ་ཏུ་བཀའ་སྩལ་དེ་དག་སོ་སོ་ཡི། །ཡོན་ཏན་ཚོགས་
ཀྱི་རྗེས་སུ་དྲན་པར་བགྱི། །ཞེས་གསུངས་པ་ལྟར་རྗེས་དྲན་དྲུག་བསྒོམ་དགོས་ལ། ཁྱད་པར་
རྒྱས་པ་འདིར་མི་སྤྲོ་བས་གཞན་དུ་ཤེས་པར་བྱའོ། །ལྔ་པ་ནི། སངས་རྒྱས་ཀྱི་མཎྜལ། ཆོས་
ཀྱི་མཎྜལ། དགེ་འདུན་གྱི་མཎྜལ་སོགས་ཐ་དད་དུ་བཤད་པ་ཡོད་ཀྱང་བོད་ལ་ལག་ལེན་བྱེད་པ་
ཉུང་བས་བོད་ལུགས་ཚོམ་བུ་སོ་བདུན་མ་ལྟ་བུའི་མཎྜལ་དབུལ་ལོ། །དྲུག་པ་ནི། སཱཙྪའི་ཆོ་
ག་ལོགས་སུ་ཡོད་པ་ལྟར་གདབ་བོ། །དེས་མཚོན་པའི་དགེ་བ་སྣ་ཚོགས་བྱེད་པའོ། །དེ་དག་
གི་སྐབས་སུ་སྤང་བྱ་ནི། ཏིལ་དང་། ཚ་རྗེན་པར་ཟ་བ་དང་། སྲན་མའི་ལ་དུ་དང་། སྲན་
མ་དངོས་དང་། ཟས་གང་ཡང་རུང་སྟེ་ཅུང་སེང་བྱས་པ་སྟེ་ཆངས་བུ་ཟ་བ་དང་། ཆང་དང་ཤ་
དང༌ སྒོག་པའི་རིགས་ཐམས་ཅད་དང་། ལ་ཕུག་དང་། སྔོ་ངད་དང་། གཞན་གྱི་ཟས་ལྷག་
སྐོམ་ལྷག་དང་། འབགས་པ་དང་། རང་གི་ཁ་འཕྲོ་སོང་བ་དང་། དེ་རྣམས་གང་ཡང་རུང་བ་
འདྲེས་པ་རྣམས་སྤང་བར་བྱའོ། །ཟས་བཟའ་བའི་ཚེ་རྟག་ཏུ་ཁམ་ཕྱེད་ཕྱེད་དུ་བཅད་ལ་མི་བཟའ།
ཟས་འདྲེས་པའི་ལག་པ་གདོང་ལ་མི་རེག །ཟས་ཟོས་པའི་ལྷག་རོལ་ལྷུང་བཟེད་དུ་མི་འདོར་རོ། །
སྐྱི་ཆགས་པའི་ཞྭ་དང་ལྷམ་སོགས་ཁྲུས་དང་འབགས་པ་བསལ་བའི་འོག་ཏུ་ལོངས་མི་སྤྱོད་པར་ཕྱི་
ལོག་ཏུ་འབུད་ཅིང་། དེས་མཚོན་པགས་པའི་རིགས་ཀྱི་ཐུལ་པ་ལྟ་བུ་མཚམས་མ་གྲོལ་བར་མི་
བྱོན། ཁྲུས་བྱེད་པ་དང་ཉལ་བའི་དུས་མ་གཏོགས་བླ་གོས་དང་མཐང་གོས་མི་འཇོག་པ་སོགས་
རིག་པ་རྩེ་གཅིག་ཏུ་བསྒྲིམ་པ་གལ་ཆེའོ། །སྤང་བླང་ཐེམས་པ་དང་ཆོ་ག་དག་པ་བསྙེན་པའི་དོན་དུ་
གཟུང་བར་བྱའི། དེ་ལྟར་མ་ཡིན་པའི་སྔགས་བགྲང་ལོ་དང་གྲངས་ཀ་མང་བ་ཙམ་གྱིས་བསྙེན་
པར་འགྲོ་བ་མ་ཡིན་པར་རྗེ་བཙུན་གོང་མ་རྣམས་ཀྱིས་ནན་ཏན་ཏུ་གསུངས་པས། ཆོས་ཆོས་སུ་
འགྲོ་བར་བྱ་ཞིང་། ལྟོ་འགེངས་པ་ཙམ་ཞིག་སྒྲུབ་པའི་དོན་དུ་འདི་འདྲ་བའི་ཆོས་ལ་བསྙད་
བཏགས་ཀྱང་དོན་མེད་པས། ཐབས་གཞན་དང་གཞན་གྱིས་ཤིག །གསུམ་པ་བསྙེན་པའི་

རྗེས་ཆོས་སུ་དཀྱིལ་འཁོར་མཆོད་པ། ཁ་སྐོང་གི་སྦྱིན་སྲེག །ཙཱ་རུའི་སྟོན་མོ་རྣམས་དང༌།
རང་རིགས་ཀྱི་ཡི་གེ་བརྒྱ་པས་ལྷག་ཆད་ཁ་བསྐང་། མདོ་འདོན། བཀྲ་ཤིས་ཀྱི་དགའ་སྟོན་
རྣམས་ཇི་ལྟར་ནུས་པ་བསྒྲུབ་པར་བྱའོ། །དེ་ནས་བསྙེན་པ་གཏོང་བ་རང་གཞུང་ལྟར་ཐེམས་པ་
ན། གཟའ་སྐར་བཟང་པོའི་སྔ་དྲོ་མཚམས་ཐོའི་ལྷ་ལ་གཏོང་རག་བྱས་ཏེ་གཤེགས་སུ་གསོལ།
ཁད་ཀྱིས་གྲིབ་དང་འདྲིས་སུ་བཅུག་པ་སོགས་ཀྱིས་མཚམས་གློད་པར་བྱའོ། །དེ་དག་གིས་ནི་བྱ་
རྒྱུད་ཀྱི་ཡི་དམ་རྣམས་ཀྱི་བསྙེན་པ་ཇི་ལྟར་བྱ་བའི་ཚུལ་གཅིག་ཤེས་ཀུན་གྲོལ་གྱི་རིམ་པ་བསྟན་
ཟིན་ཏོ།། །།
༈ གཉིས་པ་སྤྱོད་པའི་རྒྱུད་ཀྱི་ཡི་དམ་རྣམས་ཀྱི་བསྙེན་པ་ཇི་ལྟར་བྱ་བའི་ཚུལ་ལ་གསུམ།
གང་ཟག་གང་གིས། གནས་གང་དུ། ཚུལ་ཇི་ལྟར་བྱ་བའོ། །དང་པོ་ནི། ཐེག་ཆེན་
རིགས་ཅན་གཞན་དོན་དུ་སྙིང་རྗེའི་བློ་དང་ལྡན་ཅིང་། སྦྱོང་རྒྱུད་རྣམ་སྣང་མངོན་བྱང་གི་ཐུན་
མོང་དང་ཐུན་མོང་མ་ཡིན་པའི་དཀྱིལ་འཁོར་གཉིས་སུ་དབང་ཐོབ་ལ་མ་ཉམས་པ་དང་། ཡི་
དམ་གཞན་ལ་དེ་དང་དེའི་རྗེས་གནང་རིག་གཏད་སོགས་ཐོབ་ལ་མ་ཉམས་པ་སྟེ། དམ་ཚིག་
དང་སྡོམ་པར་ལྡན་པའི་གང་ཟག་གིས་སོ། །གཉིས་པ་གནས་ནི། མདོ་རྒྱན་ལས། བློ་ལྡན་
གང་དུ་བསྒྲུབ་པའི་ཡུལ། །ལེགས་པར་རྙེད་དང་ས་བཟང་དང་། །ཞེས་སོགས་གསུངས་པ་
དང་། སྒྲུབ་ཐབས་ཀུན་བཟང་ལས། ལ་ལར་དྲི་མེད་ཆུ་ནི་ཕུན་ཚོགས་ཤིང་། །ཤིང་མཆོག་
མཛེས་པས་རྣམ་པར་བརྒྱན་པ་ཡི། །རི་བོའི་ཕྱོགས་གཅིག་ཏུ་ནི་བཅོམ་ལྡན་འདས། །འཇམ་
པའི་དབྱངས་ཞེས་བྱ་བ་རབ་བསྒྲུབ་བྱ། །ཞེས་གསུངས་པ་དང་མཐུན་པར་རྒྱུད་འདི་ལས་ཀྱང་།
དབེན་ཞིང་འཚེ་བ་མེད་པ། ཡོ་བྱད་བསྒྲུབ་སླ་བ། ཡིད་དུ་འོང་བའི་གནས་སུ་བྱ་དགོས་པར་
བཤད་དོ། །གསུམ་པ་ཚུལ་ཇི་ལྟར་བྱ་བ་ལ་སྦྱོར་བ། དངོས་གཞི། རྗེས་སོ། །དང་པོ་
དུས་གཟའ་སྐར་བཟང་པོ་དང་ལྷག་པར་བྱ་སྤྱོད་ཀྱི་སྐབས་སུ་ཆོ་འཕྲུལ་གྱི་ཟླ་ཕྱེད་དང་། ཉི་ཟླ་
གཟའ་འཛིན་གྱི་དུས་ཆོ་ག་བཞིན་བཟླས་པ་ཐམས་ཅད་བསྙེན་པའི་གྲངས་སུ་འགྲོ་བར་བཤད་
པས། དེ་ལྟ་བུ་དང་སྒོ་བསྟུན་པའམ། དེ་མིན་ཟླ་བ་ཡར་གྱི་ངོ་ལ་གནས་ཁང་བྱི་དོར་བྱས་
ནས་བླ་རེ་སོགས་ཀྱིས་སྤྱི་དང་མཐུན་པར་བརྒྱན། དགེ་སློང་བཞི་སྡེ་ཡན་ཆད་སྤྱན་དྲངས་ལ་
ཚོགས་བསག །ཆ་གསུམ་ལན་ཁ་ཡར་གཏང་། དེ་ནས་མཚམས་ཚུགས་རྒྱུའི་སྔ་དྲོའི་ཆ་ལ་སྐུ་

གཟུགས་ནུབ་ཕྱོགས་སུ་ཞལ་བསྟན། དེའི་མདུན་མཆོད་པ་གཙང་མ་བཤམ། དེ་ལ་ཕྱོགས་
པའི་ཉེ་རིང་ཇི་ལྟར་རིགས་པར་རང་གི་སྟན་འབོལ་བ་བཏིང་བའི་ཁར་ཀུ་ཤ་རྩེ་མོ་མ་འཁྲུགས་པར་
བཀྲམ་ཞིང་དེའི་ཁར་གདིང་བ་གྲྭ་ཅན་ལྟ་བུའི་གཙང་གདན་དགོད། སྒྲུབ་གཡོག་དང་སྡིག་པས་
མ་སྦགས་པའི་ཟས་གོས་མཐུན་རྐྱེན་ཐམས་ཅད་འདུ་བྱ། རང་ཉིད་ཕྱི་རོལ་ཏུ་བྱུང་སྟེ་བཤང་གཅི་
དོར། མཚོ་ལ་སོགས་པའི་འཇུག་ངོགས་སུ་འགྲོ་བའམ། དེ་ལྟར་མིན་ཡང་གཞན་ནས་ཆུ་
གཙང་མ་བླངས་ཏེ། གནས་ཁང་གི་ཕྱི་རོལ་ཏུ་འཇིག་རྟེན་གསུམ་རྒྱལ་གྱི་སྔགས་བཟླ་ཞིང་ཁྲོ་བོ་
དེ་ཉིད་དུ་བསྒོམས་ལ། དེའི་ཕྱག་རྒྱས་ཆུའི་བགེགས་བསྐྲད། སྲུང་འཁོར་གསལ་བཏབ་ལ་
མཚམས་གཅད། དེར་ཡན་ལག་ལྔའི་ཁྲུས་སམ། ཁ་དང་ལག་པ་དྲི་མ་མེད་པར་བཀྲུས་ལ་
ཁྲུས་རས་ཀྱིས་ཕྱིས་ཏེ། ཁ་ཤར་རམ་བྱང་དུ་བསྟན། ཙོག་པུར་འདུག་ལ་ཉེ་རེག་བྱས་ནས་
རྣམ་གཡེང་མེད་པའི་སེམས་ཀྱིས་གནས་ཁང་དུ་ཞུགས། སྒོའི་གཡས་གཡོན་དུ་མཚམས་ཐོ་
བྱས་པའི་མདུན་མཆོད་གཏོར་བཤམས་ལ། ཐོ་ལས་སྔགས་ཀྱིས་བསང་། སྒོའི་གཡས་སུ་སྒོ་
སྲུང་གདུལ་དཀའ་ནག་པོ་དང་། གཡོན་དུ་སྒོ་སྲུང་མངོན་ཕྱོགས་དམར་པོ་མིག་དམར་བ་ཁྲོ་བ་
དང་བཅས་པ་ལག་ན་བེ་ཅོན་འཛིན་པ། ཐོར་ཚུགས་དང་ཅོད་པན་གྱིས་མཛེས་ཤིང་། ལྷ་
རྫས་ཀྱི་དར་དང་རས་ཟུང་གི་ན་བཟའ་གསོལ་བ། པདྨ་དཀར་པོའི་གདན་ལ་གཡོན་བརྐྱང་
གིས་འདུག་པ་མངོན་སུམ་ལྟར་གྲུབ་པར་གྱུར། ཅེས་གསལ་བཏབ་ལ་ལག་པ་གཡོན་པ་ཁུ་ཚུར་
བཅངས་ཏེ་གྱེན་དུ་བསྒྲེངས་ལ་གཡས་པའི་ཁུ་ཚུར་བཅངས་པའི་མཛུབ་མོ་གྱེན་དུ་བསྒྲེངས་ཏེ་ཁྲོས་
པ་བཞིན་དུ་བསྡིགས་པར་བྱས་པ་གདུལ་དཀའི་ཕྱག་རྒྱ་བཅས་ལ། ན་མས་མན་བཛྲ་ཨཾ། དུཏྟཱ་
རི་ཤྲ་མ་ཧཱ་རོ་ཥ་ཎ་ཁཱ་ད་ཡ་སནཱ་ན་ཀུ་རུ་ཏ་ཐཱ་ག་ཏ་ཨཉྫན་སྭཱ་ཧཱ། ཞེས་དང་། གཡས་པ་ཁུ་
ཚུར་བཅངས་ལ་གདབ་པའི་ཐབས་སུ་བྱས་པ་མངོན་ཕྱོགས་ཀྱི་ཕྱག་རྒྱ་བཅས་ལ། ན་མས་མན་
བཛཱ་ཎཾ། ཧེ་ཨ་བྷི་མུ་ཁ་མ་ཧཱ་ཙཎྜ གྲི་ཁ་ད་ཡ་ཀིཉྩ་ར་ཡ་སི་ས་མ་ཡ་མ་ནུ་སྨ་ར་ཡ། ཞེས་
བརྗོད་ལ་ལྷར་བསྐྱེད་ཅིང་། གནས་ཁང་དེ་ཉིད་སྐད་ཅིག་གིས་རྣམ་སྣང་མངོན་བྱང་གི་གཞལ་
ཡས་ཁང་དུ་མོས་པས་སྒོ་གཞན་རྣམས་བཅད་དེ། ནུབ་སྒོ་ཕྱེ་བའི་གཡས་གཡོན་དུ་ཡོད་པར་
བསམས་ལ། སྐུ་གཟུགས་ངོས་སུ་ཐལ་མོ་སྦྱར་ཏེ། བཅོམ་ལྡན་འདས་བྱང་ཆུབ་རྟོགས་པའི་དུས་
ན་རྟག་ཏུ་འགྲོ་བ་གསུམ་ལ་ཁྱབ་པར་མཛད་པས་སེམས་ཅན་གྱི་སྐལ་པ་ཇི་ལྟ་བ་བཞིན་འཚམས་

པར་སྣང་བ། འཇིག་རྟེན་དང་འཇིག་རྟེན་ལས་འདས་པའི་རིག་སྔགས་དང་གསང་སྔགས་ལ་
སོགས་པའི་ངོ་བོ་ཉིད་དག་གིས་སེམས་ཅན་རྣམས་ཀྱི་དོན་མཛད་ཅིང་གང་ནས་ཀྱང་མི་འབྱོན།
གང་དུའང་མི་བཞུད་པ་ལགས་ན་འདིར་བདག་ཅག་གིས་བཟླས་བརྗོད་ཡན་ལག་བཞིའི་བསྙེན་
པའི་ཆོ་ག་རྫོགས་པ་དེ་སྲིད་དུ་སྒོ་སྲུང་གི་ཕྱག་རྒྱ་དང་རིག་སྔགས་ཀྱིས་ཐོ་ལྷར་བསྐྱེད་ཅིང་བྱིན་
གྱིས་བརླབས་ལགས་ཀྱིས་བདག་ཅག་རྣམས་ཀྱི་བསོད་ནམས་སྤེལ་བའི་སླད་དུ་མངོན་སུམ་ལྟར་
བཞུགས་ཤིང་བྱིན་གྱིས་བརླབ་ཏུ་གསོལ། ལན་གསུམ་གྱིས་གསོལ་བ་གདབ། མཆོད་པ་
དཀྱུས་བཞིན་གྱི་སྔགས་རྒྱས་ཕུལ། གཏོར་མ་གོང་གི་སྔགས་གཉིས་སྦྲེལ་བའི་མཐར་ཨ་ཀཱ་རོ་
བཏགས་པ་ལན་གསུམ་གྱིས་དབུལ་ཏེ་དེའི་བར་ལག་པ་གཉིས་ཀས་གཟུང་། དེ་ནས་གཡས་
ཀྱིས་གཏོར་མ་བཏེག །གཡོན་དྲིལ་བུ་གསིལ་ཞིང་། སྒོ་སྲུང་གདུལ་དཀའ་མངོན་ཕྱོགས་ལ། །
འབྲས་ཡོས་བཅས་ཤིང་ཏིལ་དང་བཅས། །ཆུ་དང་བཅས་ཤིང་འབྲས་ཆན་བཅས། །མེ་ཏོག་
བཅས་ཤིང་སྲན་ཆན་བཅས། །ཀྲི་སར་བཅས་ཤིང་སྣུམ་བག་མང་། །ཏིལ་ནག་པོ། སྲན་
མ་མཱ་ཤ །འབྲས་རྣམས་བསྲེས་ཏེ་བཙོས་པའི་འབྲས་ཐུག་ལ་ཀྲི་སར་ཞེས་གསུངས་སོ། །གཏོར་
མ་འདི་འདྲ་བདག་ཅག་གིས། །དགའ་བཞིན་དུ་ནི་མཆོད་བྱེད་ན། །ཚིམ་ཞིང་མགུ་བས་བདག་
ཅག་རྣམས། །གེགས་མེད་པར་ནི་བསྲུང་བ་དང་། །བར་ཆད་ཞི་དང་དགེ་ལེགས་མཛོད། །
དངོས་གྲུབ་ཐོབ་པར་གྲོགས་མཛོད་ཅིག །སྭཱ་ཧཱ། གཏོར་མ་དེར་དོར་བར་བསམས་ལ་གཙང་
སར་བསྐྱལ། མཆོད་ཡོན་གྱི་སྔགས་རྒྱས་མཆོད་ཡོན་དབུལ། འདི་ནི་རྒྱུད་འདིའི་རྩ་བ་མངོན་
བྱང་གི་དབང་དུ་བྱས་ཤིང་། གཞན་རྣམས་ལ་སྒོ་སྲུང་རྒྱལ་ཆེན་སྡེ་བཞིར་བསྐྱེད་ནས་གསོལ་
གདབ་མཆོད་གཏོར་ཁ་བསྒྱུར། ཕྲིན་བཅོལ་ཡང་། རྒྱལ་པོ་ཆེན་པོ་སྡེ་བཞི་ལ། འབྲས་ཡོས་
བཅས་ཤིང་སོགས་དང་སྦྲེལ་ལོ། །གང་ལྟར་ཡང་། མེ་ཏོག་འཐོར་ཞིང་ཡེ་དྷརྨཱ་བརྗོད་ལ་ནང་
དུ་ཞུགས། འཇིག་རྟེན་གསུམ་རྒྱལ་གྱི་སྔགས་དྲི་ཆབ་དང་ཡུངས་ཀར་ལ་བཟླས་ནས་གནས་ཁང་
གི་ནང་ཀུན་ཏུ་གཏོར་བས་བགེགས་ཐམས་ཅད་བསྲུངས་པར་གྱུར་པའི་མོས་པ་བྱ། འདི་ཡན་ཆད་
ཉི་མ་ཤར་གོང་དུ་ཚར་བར་བྱ་བ་སྟེ་སྦྱོར་བ་བསྟན་ཟིན་ཏོ། །གཉིས་པ་དངོས་གཞི་ཐུན་གྱི་ངོ་བོ་
ལ་ཇི་ལྟར་བྱ་བ་དང་། ཐུན་མཚམས་སུ་ཇི་ལྟར་བྱ་བའོ། །དང་པོ་ཚུགས་པའི་ཉིན་དེ་ལ་སྔ་
ཐུན། དགོང་ཐུན། སྲོད་ཐུན་ཏེ་ཐུན་གསུམ་དང་། སང་ཉིན་ནས་ཐོར་ཐུན་བསྣན་པའི་ཐུར་

བཞི་བཞི་བྱ་བ་ཡིན་ལ། དང་པོ་འཇུག་པའི་དུས་ཀྱི་སྔ་ཐུན་དེའི་གོང་དུ་བཤང་གཅི་འདོར་བ་
དང༌། ཟས་ཟོས་པ་ཡིན་ན་ཆབ་ཀྱིས་ཁ་བཤལ་ཏེ་ཉེ་རེག་བྱ། དེ་ལྟར་མིན་ན་མི་དགོས་པས།
སྟན་ལ་འཁོད་ནས་སངས་རྒྱས་ཀྱི་ཡོན་ཏན་ཤེས་པའི་དད་པ་དང་། སེམས་ཅན་ལ་བྱམས་པ་
དང་སྙིང་རྗེ་བསྐྱེད་ནས་བསྙེན་པ་བྱ་བའི་བསམ་པ་རྣམ་དག་ཁ་ནང་དུ་ལོག་པས་བཅོས། ཚེ་འདིའི་
འདོད་བློ་དང་ཞི་བདེ་དོན་གཉེར་གྱི་བསམ་པ་འདུག་གམ་མི་འདུག་བརྟགས་ལ་འདུག་ན་ཚར་
གཅད་དགོས་ཏེ། འཕགས་པ་སྡུད་པ་ལས། ཇི་ལྟར་དུག་དང་འདྲེས་པའི་ཁ་ཟས་བཟང་ཟ་
བ། དཀར་པོའི་ཆོས་ལ་དམིགས་པའང་དེ་འདྲར་རྒྱལ་བས་གསུངས། །ཞེས་སོ། །དེ་ནས་
མོས་གུས་དྲག་པོས་བླ་མའི་གསོལ་འདེབས་དང་བརྒྱུད་འདེབས་སྔོན་དུ་གཏང་། མཆོད་པ་བྱིན་
རླབས། སྐྱབས་སེམས། བདག་སྲུང་། གནས་སྲུང་། སྟོང་ཉིད་བསྒོམས་ནས་རྡོར་སེམས་
སུ་བསྐྱེད་པ། གོ་བསྐོན་པ། ཚོགས་རྟེན་གསལ་འདེབས་པ། ཕྱག་འཚལ། ཕྱི་མཆོད།
ཡིད་མཆོད། སྒྲུབ་པའི་མཆོད་པ་སྟེ་མཆོད་པ་རྣམ་པ་བཞིས་མཆོད་པ། སྡོམ་པ་གཟུང་བ་
རྣམས་ཀྱི་དོན་ཚན་དགུས་སྔོན་འགྲོའི་རིམ་པ་སོགས་ནས་ཚོགས་རྟེན་མི་དམིགས་པར་བསམ་པའི་
བར་ཚིག་དོན་དྲན་བཞིན་དུ་ཉམས་སུ་བླང་། ཁྱད་པར་སྲུང་འཁོར་གྱི་སྐབས་མཚམས་འོག་ཏུ་
འཇུག་དགོས་པ་རྣམས་དེའི་ནང་དུ་ཚུད་པར་བསྒོམ། འདིའང་མངོན་བྱང་གི་དབང་དུ་བྱས་ཀྱི།
གཞན་གྱི་ཚེ་བརྒྱུད་འདེབས། མཆོད་པ་བྱིན་རླབས། སྐྱབས་སེམས། ཚོགས་ཞིང་། ཚད་
མེད་བཞི་རྣམས་རང་གཞུང་ལྟར་བྱ། དེ་ནས་དངོས་གཞི་སྟོང་པ་ཉིད་དང་སྙིང་རྗེ་ཟུང་དུ་འབྲེལ་
བ་སྒྱུ་མ་ལྟ་བུའི་བློ་སྦྱངས་ཏེ་ཡན་ལག་དང་པོ་རྣམ་སྣང་དུ་བསྐྱེད་ནས། པད་གདན། ལྷ་སྐུ།
འོད་ཟེར། དྲན་པ། གསུང་དབྱངས། ཆོས་ཉིད། ཏིང་ངེ་འཛིན་ཏེ་བསྡུ་ན་བྱིན་རླབས་ཀྱི་
སྔགས་རྒྱ་བདུན་དང་། ཅུང་ཟད་སྤྲོ་ན། གཙུག་ཏོར། མཛོད་སྤུ། སྤྱན། ལྗགས། ཞལ།
མཆེ་བ། ལྟོ་བ། སྐེད་པ། ཐུགས་ཏེ་སྔགས་རྒྱ་བཅུ་དྲུག་བྱ་ཞིང་། རྒྱས་པར་བྱེད་ན། །
ཆོས་ཐམས་ཅད་མཉམ་པ་ཉིད་དུ་རྟོགས་པར་བྱིན་བརླབས་པའི་བར་གྱི་སྔགས་རྒྱ་ཚང་མ་བྱའོ། །
གཞན་གྱི་ཚེ་རང་གཞུང་ལྟར་གྱི་ལྷར་བསྐྱེད་ནས། སྤྲོ་ན་གཙུག་ཏོར་སོགས་བྱིན་གྱིས་རློབ་པའི་
སྔགས་རྒྱ་མངོན་བྱང་ལྟར་བྱ། ཡང་སྤྱོད་རྒྱུད་བླ་མེད་ལྟར་བཀྲལ་བ་རྣམས་ལ་ནི་ཡན་ལག་བཞི་
རྫོགས་སུ་བསྐྱེད། གང་ལྟར་རུང་། དེ་ལྟར་གོ་ཆའི་སྔགས་རྒྱས་གོ་བསྐོན་ནས་རང་ལུས་ལྷ་

སྐུར་བསྒོམ་པ་གཞིའི་ཡན་ལག་དང་པོ་དང་། དེའི་མདུན་དུ་ཅུང་ཟད་མཐོ་བར་རང་འདྲའི་རྣམ་
སྣང་བསྒོམ་པ་གཞི་གཉིས་པའི་ཡན་ལག་དང༌། ཡི་དམ་གཞན་ལ་རང་འདྲའི་རྣམ་པ་མདུན་གྱི་
ནམ་མཁར་བསྒོམ་པ་གཞི་གཉིས་པའི་ཡན་ལག་དང་། དེ་གཉིས་ཀའི་ཐུགས་ཀར་ཨ་ལས་བྱང་
སེམས་ཀྱི་ཕྱག་རྒྱ་ཟླ་བའི་དཀྱིལ་འཁོར་མེ་ལོང་ལྟ་བུ་བཀོད་པ་ཡན་ལག་གསུམ་པ་དང་། དེའི་
སྟེང་དུ་རིག་པའི་རྒྱལ་པོ་ཚིག་ཡན་ལག་བཅུ་གཉིས་པའི་སྔགས་ཕྲེང་བཀོད་པ་ཡན་ལག་བཞི་པ་
དང༌
། གཞན་གྱི་ཚེ་ཟླ་བའི་སྟེང་དུ་རང་རང་གི་སྔགས་ཕྲེང་བཀོད་པ་ཡན་ལག་བཞི་པ་སྟེ། དེ་
ལ་རྩེ་གཅིག་ཏུ་དམིགས་ནས་སྔགས་བཟླ་བ་ལ་བཟླས་བརྗོད་ཡན་ལག་བཞི་ཞེས་གསུངས་པའི་
ཕྱིར། སྔགས་བགྲང་བ་ཡིན་ཚད་ཀྱིས་བསྙེན་པའི་གོ་མི་ཆོད་དོ། །དེར་མ་ཟད་མངོན་བྱང་ལ་
ནི་ཨ་ལ་སོགས་པའི་ཡི་གེ་ཉེར་ལྔ་ཡན་ལག་རྣམས་ལ་བཀོད་ནས་ཡི་གེ་སོ་སོའི་སྒྲས་བསྟན་པའི་
དེ་ཁོ་ན་ཉིད་ཀྱི་དོན་རྟོགས་པའི་མོས་པ་བྱ་དགོས་པར་གསུངས་ཏེ། ཞིབ་ཏུ་ཀུན་མཁྱེན་བུ་སྟོན་
སོགས་ཀྱི་གསུང་རབ་ལས་ཤེས་པར་བྱའོ། །བཟླས་པའི་གོང་དུ་བོ་དྷི་ཙེའི་ཕྲེང་བ་བརྒྱ་དང་བརྒྱད་
ལ་ཁ་སྐོང་དུ་གསུམ་བསྣན་པ་སྟེ་ཕྲེང་རྡོག་བརྒྱ་དང་བཅུ་གཅིག་གཞོན་ནུ་མས་བཀལ་བའི་ཕྲེང་
ཐག་གསུམ་བསྒྲིལ་ལམ་ལྔ་བསྒྲིལ་བྱས་པ་ལ་བརྒྱུས་པ་བླངས་ཏེ། ན་མོ་རཏྣ་ཏྲ་ཡཱ་ཡ། ཨོཾ་
ཨདྷཱ་ཏེ་དཱི་ཛ་སིདྡྷི་སིདྡྷི་རྦ་སྭཱ་ཧཱ། ཉེར་གཅིག་ལ་སོགས་པ་བཟླས་ལ་བྱིན་གྱིས་བརླབ། དེ་
ནས་བཟླས་པ་བྱེད་ཚུལ་ནི། ཏིང་ངེ་འཛིན་གསལ་བའི་སྒོ་ནས་མིག་ཅུང་ཟད་བཙུམ། ཡིད་
སྣང་བ་དང་བཅས་པས་ཁ་སྣ་གཉིས་ཀྱི་དབུགས་ནང་དུ་བསྡུ་བ་དང་ལྷན་ཅིག་གཞི་གཉིས་པའི་
ཐུགས་ཀ་ནས་སྔགས་ཀྱི་ཡི་གེ་རྣམས་བྱུང་སྟེ། དེའི་འོད་ཟེར་གྱིས་སངས་རྒྱས་ཐམས་ཅད་བསྐུལ་
ཞིང་བྱིན་རླབས་བསྡུས་ནས། རང་གི་སྙིང་གའི་ནང་དུ་ཟླ་བ་སྔགས་དང་བཅས་པ་ལ་སད་ཀྱིས་
ཐིམ་པར་བསམས་ལ་སྲོག་རྩོལ་ཅུང་ཟད་བསྡམས་ལ་སྔགས་ཤུབ་བུར་བཟླ། ཡང་དབུགས་
ཕྱིར་གཏོང་བ་དང་ལྷན་ཅིག་སྔར་གྱི་སྔགས་ཀྱི་ཡི་གེ་རྣམས་སོང་སྟེ། གཞི་གཉིས་པའི་ཐུགས་
ཀའི་ཟླ་བ་ལ་འཁོད་པར་བསམས་ལ་སྔགས་ཤུབ་བུར་བཟླ། དེ་ལྟར་རླུང་གི་འགྲོ་འོང་དང་སྔགས་
ལྷན་ཅིག་ཕར་འཕོ་ཚུར་འཕོ་རེས་མོས་ཀྱི་ཚུལ་དུ་ཤུབ་བུའི་བཟླས་པ་བྱ་ཞིང་། དེ་གོམས་ནས་
སྲོག་རྩོལ་དྲག་ཏུ་བསྡམས་ལ་ཡིད་བཟླས་བྱེད་པ་ཡིན་ནོ། །ཕྱིའི་བཟླས་བརྗོད་ཡན་ལག་བཞིའོ། །
ནང་གི་བཟླས་བརྗོད་ཡན་ལག་བཞི་ནི་དེ་མཐར་ཕྱིན་པར་བསྒོམས་པ་ལས་ཏིང་ངེ་འཛིན་ཅུང་ཟད་

བརྟན་ནས་སྒྲུབས་ཤིག །གཞན་ཀྲུག་ཀྲུག་རྣ་བར་སྙན་ཀྱང་ཉམས་ལེན་གྱི་ངོ་བོ་ཚེམས་ཀྱིས་
ཕེད་པར་དཀའའོ། །འདིའི་སྲོག་ཅེས་པ་ཁ་སྣའི་དབུགས་རང་དགའ་བ་འདི་ཡིན་ལ། རྩོལ་
བ་ཞེས་པ་དྲན་པ་སྟེ། མདོར་ན་ལུས་ཀྱི་ལས་རླུང་དང་སེམས་རྩེ་གཅིག་པ་ལ་སྲོག་རྩོལ་ཟེར་བ་
ཡིན་ལ། འདི་དག་ཀྱང་བྱ་སྤྱོད་ལུགས་ཀྱི་ཏིང་འཛིན་སྒྲུབ་ཚུལ་ཡིན་གྱི། རླུང་སྒོམ་པ་སོགས་
ནི་མ་ཡིན་ནོ། །དེ་བཞིན་དུ་ལྷ་སྐུ་བསྒོམ་པ་འདི་མཚན་བཅས་ཀྱི་ཏིང་ངེ་འཛིན་བསྒོམ་པ་ཡིན་
གྱི། བསྐྱེད་རིམ་བསྒོམ་པ་མ་ཡིན་པས་དེ་དག་གི་དབྱེ་བ་མ་ཕྱེད་ན་རྒྱུད་སྡེའི་དགོངས་པ་
འཁྲུགས་པས་ཉམས་ལེན་གྱི་སྤྲོས་པ་མང་པོ་བྱས་ཀྱང་མ་བསགས་པའི་ལས་སུ་འགྲོའོ། །དེའང་
རྒྱུད་ལས། ཡི་གེ་བྱང་ཆུབ་སེམས་ཡིན་ཏེ། །གཉིས་པ་སྒྲ་ཞེས་བྱ་བ་ཡིན། །གཞི་ནི་རང་གི་
ལྷ་གཞག་པ། །རང་གི་ལུས་ཀྱི་གནས་ལ་བྱ། །གཞི་གཉིས་པ་ནི་རྫོགས་སངས་རྒྱས། །རྐང་
གཉིས་མཆོག་ཏུ་ཤེས་པར་བྱ། །ཟླ་བའི་དཀྱིལ་འཁོར་རྣམ་དག་པ། །སྔགས་པས་དེ་ལ་གནས་
པར་བསམ། །ཡི་གེ་རྣམས་ནི་གོ་རིམ་བཞིན། །དེ་ཡི་དབུས་སུ་ལེགས་པར་དགོད། །སླར་
སྡུད་པ་ཡི་ཚིག་གིས་ནོན། །སྲོག་དང་རྩོལ་བ་རྣམ་པར་སྦྱང་། །སྲོག་ཅེས་བྱ་བ་རླུང་དུ་བཤད། །
རྩོལ་བ་དྲན་པ་ཞེས་བྱ་སྟེ། །དེ་གཉིས་བསྡམ་པར་བྱས་ནས་སུ། །སྔོན་དུ་བསྙེན་པ་ལེགས་པར་
བྱ། །ཞེས་གསུངས་སོ། །ཡང་སྤྱོད་རྒྱུད་རྣལ་འབྱོར་རྒྱུད་དམ། བླ་མེད་ལྟར་བཀྲལ་བའི་ཡན་ལག་
བཞི་རྫོགས་སུ་བསྐྱེད་པའི་རིགས་ལ་ནི། རང་ལྷར་བསྐྱེད་པའི་ཐུགས་ཀར་སྔགས་ཕྲེང་བཀོད་དེ་
འོད་ཟེར་སྤྲོ་བསྡུའི་ངང་ནས་བཟླས་པ་བྱ་བའང་ལུགས་དེ་བཞིན་དུ་ཤེས་པར་བྱའོ། །ཐུན་དེ་
ལས་ལྡང་བའི་ཚེ། གཞི་གཉིས་པའི་ཐུགས་ཀའི་སྔགས་ཀྱི་ཡི་གེ་ལ་སེམས་འཛིན་པ་བཏང་ནས་
ཟླ་བ་ལ་སེམས་གཟུང་། དེ་བཏང་ནས་མདུན་གྱི་ལྷ་སྐུ་ཙམ་ལ་སེམས་འཛིན། དེ་བཏང་ནས་
རང་ལྷར་གསལ་བ་ལ་སེམས་འཛིན། དེ་བཏང་ནས་གཞི་བསྐྱེད་པའི་ཡི་གེ་ཨོཾ་ལ་སེམས་འཛིན།
དེ་བཏང་ནས་སྙིང་གའི་ཟླ་བ་ལ་སེམས་འཛིན། དེ་བཏང་ནས་སྟོང་པ་ཉིད་ལ་བློ་གཞག །དེ་ནས་
སླར་ཡང་ལྷ་སྐུ་སྒྱུ་མ་ལྟ་བུར་ལངས་ལ་དགེ་བ་བསྔོས་ནས་སྤྱོད་ལམ་ལ་འཇུག་གོ །ཐུན་གཉིས་
པ་དང་གསུམ་པ་ལ་བབ་པ་ན་ཡང་ཆབ་བླང་། གསོལ་འདེབས་ངང་མཆོད་པ་བྱིན་རླབས། སྲུང་
འཁོར་གྱི་བརྗོད་པ་རྣམས་དོར། སྐྱབས་སེམས་སོགས་ཀྱང་བསྡུས་པ་རེ་ཙམ་བྱེད། གཞན་སྔར་
བཞིན་ལས་ཕྲེང་བ་བྱིན་རླབས་མི་དགོས། ཉལ་བའི་ཚེ་ཐུན་བསྡུས་པའི་སྟོང་ཉིད་དེའི་ངང་ལས།

རང་ཉིད་ལྷ་སྐུ་གདན་དང་བཅས་པ་འོད་ཟེར་གྱི་རྣམ་པས་སྟོང་ཉིད་དུ་གྱུར་པར་བློ་གཞག །སླར་
ཡང་ལྷ་སྐུ་སྒྱུ་མ་ལྟ་བུར་ལངས་ནས་སྤྱོད་ལམ་ལ་འཇུག་པ་འདྲ། ལངས་ཏེ་བསྔོ་སྨོན་རྒྱས་པར་
བྱེད་ཅིང་། ཆག་མེད་གཞན་ཡོད་ན་བྱས་ཏེ་སླར་ཡང་སྟོང་ཉིད་ཀྱི་ངང་དུ་གཉིད་ལོག་གོ །སང་
ཐོ་རངས་གཉིད་སད་པ་ན་སྟོང་པ་ཉིད་ལས་ལྷ་སྐུ་སྒྱུ་མ་ལྟ་བུར་ལངས་ནས་བཤང་གཅི་དོར་ལ་
འཇིག་རྟེན་གསུམ་རྒྱལ་གྱི་སྔགས་བཟླས་པས་ཁ་ལག་བཀྲུ། སྟན་ལ་འཁོད་དེ་བརྒྱུད་འདེབས་
སོགས་སྔར་བསྟན་པ་བཞིན་རྒྱས་པར་བྱ་བ་ནི་ཐོར་ཐུན་ཏེ་ཐུན་དང་པོའོ། །གཉིས་པ་མན་ཆད་
ལ་སྐྱབས་སེམས་ཀྱི་མཐར་ཚོགས་རྟེན་གསལ་གདབ། སྔགས་རྒྱ་ཙམ་གྱིས་མཆོད། སྒྲུབ་
པའི་མཆོད་པའང་ཚིག་ཏུ་མ་བརྗོད་ཀྱང་རུང་སྟེ། ངག་འདོན་ཚིག་ཚོགས་ཆུང་བ་ཙམ་ལ་བརྟེན་
པ་འོག་མའི་ཐུན་གསུམ་ལ་འགྲེའོ། །འདི་ནི་མངོན་བྱང་བཞིན་ཏེ། གཞན་ལ་ནི་རང་གཞུང་
གི་སྔོན་འགྲོ་ལྟར་བྱའོ། །དེ་ལྟར་ཐུན་བཞིར་བཅད་པའི་བསྙེན་ཚད་ནི། རྒྱུད་ལས་དུས་ཀྱི་
བསྙེན་པ་ཟླ་བ་བཞི། གྲངས་ཀྱི་བསྙེན་པ་འབུམ་ཕྲག་གསུམ་དུ་བཤད་པ་ནི། ཟླ་བ་སྔ་མ་གཉིས་
ལ་བཟླས་པ་ཁོ་ན་དང་། ཕྱི་མ་གཉིས་ལ་མཆོད་པ་དང་སྤེལ་བའི་དུས་སུ་བཤད་ཅིང་། དེའང་
ཏིང་ངེ་འཛིན་ཁོ་ན་ལ་གཞོལ་བས་ཟླ་བ་རེ་ལ་སྔགས་འབུམ་ཕྲག་རེ་ལྷག་མི་འགྲོ་བར་དགོངས་པ་
ཡིན་གྱི། ད་ལྟ་དེ་ལྟ་བུའི་དམིགས་ཐུན་སྐྱོང་ཐུབ་པ་མེད་པས་གྲངས་ཀྱི་བསྙེན་པ་འབུམ་ཕྲག་
གསུམ་ཟླ་བ་གཅིག་གི་ཁོངས་སུ་གྲུབ་པ་ཙམ་བྱེད་དོ། །གཞན་ལ་ནི་རང་རང་གི་བསྙེན་ཚད་ཁ་
སྐོང་དང་བཅས་པ་བཟླ་དགོས་སོ། །ཐུན་གྱི་སྒང་ལ་གཉིད་དང༌། གླལ་བ་དང་། ལུད་པ་
དང༌། བཤང་གཅི་དང་། འོག་རླུང་དང་། ཐ་མལ་གྱི་གཏམ་སོགས་ཤོར་ན་དེའི་བར་གྱི་
གྲངས་དོར་ལ་ཕྲེང་བའི་མགོ་ནས་བགྲང་བ་ཙམ་ནི་ངེས་པར་དགོས་ཀྱི། གཞན་བྱ་རྒྱུད་ལྟར་ན་
ཉེ་རེག་དང་བཅས་ཏེ་མགོ་ནས་བསྐྱར་བར་བཤད་དོ། །ཐུན་གྱི་ངོ་བོ་ལ་ཇི་ལྟར་བྱ་བ་བཤད་
ཟིན་ཏོ། །གཉིས་པ་ཐུན་མཚམས་བཤད་པ་ནི། དེའང་ཉི་མ་ཤར་ཙམ་ལ་ཐོར་ཐུན་གྲོལ་ནས་
སྔ་དྲོའི་བཟའ་བཏུང་ལོངས་སྤྱད། གཏོར་མ་སོགས་ཆག་མེད་ཀྱི་ཆོས་སྤྱོད་གཞན་དགོས་པའང་
འདིར་བྱ། དེ་ནས་སྔ་ཐུན་ལ་ཞུགས་ཏེ་ཉིན་གུང་མ་ཟིན་ཙམ་ལ་ཐུན་གྲོལ་ནས་གུང་ཚིགས་བྱ་
ཞིང་བྱ་སྤྱོད་ཀྱི་བསྙེན་པའི་སྐབས་སུ་སྔགས་པ་ཁྱིམ་པ་ཡིན་ཡང་། བཤེས་སྤྲིང་ལས། འཚེ་
དང་ཆོམ་རྐུན་འཁྲིག་པ་རྫུན་དང་ནི། །ཆང་དང་དུས་མིན་ཟས་ལ་ཆགས་པ་དང་། །མལ་སྟན་

མཐོ་ལ་དགའ་དང་གླུ་དག་དང་། །གར་དང་ཕྲེང་བའི་ཁྱད་པར་རྣམས་སྤང་ཞིང་། །དགྲ་བཅོམ་
ཚུལ་ཁྲིམས་རྗེས་སུ་བྱེད་པ་ཡི། །ཡན་ལག་བརྒྱད་པོ་འདི་དག་དང་ལྡན་ན། །གསོ་སྦྱོང་འདོད་
སྤྱོད་ལྷ་ལུས་ཡིད་འོང་བ། །སྐྱེས་པ་བུད་མེད་དག་ལ་སྩོལ་བར་བགྱིད། །ཅེས་དཔལ་མགོན་
ཀླུ་སྒྲུབ་ཀྱིས་གནས་འཇོག་གི་མདོ་ལས་བཏུས་པའི་ཡན་ལག་བརྒྱད་ཀྱི་བསླབ་བྱ་ལ་ངེས་པར་
གནས་དགོས་པས་དུས་མ་ཡིན་པའི་ཕྱི་དྲོའི་ཁ་ཟས་ཟ་མི་རུང་ལ་ཤ་ཆང་སྒོག་བཙོང་ལ་ཕུག་
སོགས་དང་མ་འདྲེས་པའི་ཁ་ཟས་གཙང་མ་འདིར་ལོངས་སྤྱད། ཉིན་གུང་ཡོལ་བ་དང་དགོང་
ཐུན་ལ་ཞུགས་ཏེ། དེ་ནས་རང་གི་ཁང་པ་ལ་ཉི་འོད་ནུབ་པ་ཙམ་གྱི་ཉི་རྒས་ཀྱི་ཆ་ལ་ཐུན་མཚམས་
ཁེལ་བར་བྱས་ཏེ་ཇ་སོགས་ཕྱི་དྲོ་མི་གནོད་པའི་རིགས་ལོངས་སྤྱོད། ཉི་མ་ནུབ་ནས་སྲོད་མ་ཡོལ་
གྱི་བར་སྲོད་ཐུན་བསྐྱངས་ཏེ་ནམ་གྱི་གུང་ལ་འབྱུང་བཞི་ཆ་སྙོམས་ཆེད་དུ་མནལ་ཕྱིར་ཉལ་ལོ།
ཐུན་མཚམས་དེ་དག་ཏུ་སྨྲ་དགོས་པ་རྣམས་སྔགས་གཡོག་ལ་སྨྲ་ཞིང་ཐུན་གྱི་སྒང་ལ་སྨྲ་བ་གཅད།
བཤང་གཅི་དོར་བ་དང་བཟའ་བཏུང་ཟོས་པའི་རྗེས་དང་། ཐུན་ཚུགས་པ་དང་ཆབ་ངེས་པར་
ལེན། མཚམས་ནས་འདྲ་ཞེས་ཐུན་སྔ་མ་བས་ཕྱི་མ་ལ་ཁད་ཀྱིས་རིང་དུ་བཏང་ནས་དུས་ཀྱི་བསྙེན་
པ་ཟླ་བ་གཅིག་ལ་དཔེར་ན་ཉིན་ཞག་བཅོ་ལྔ་དེ་ལ་ཐུན་རིང་ཚད་བྱ། དེ་ནས་ཇེ་ཐུང་བཏང་བ་
སོགས་མདོར་ན་ཟླ་བའི་འཕེལ་འགྲིབ་དང་འདྲ་བ་ཞིག་དགོས། འདི་ནི་མངོན་བྱང་གི་དབང་དུ་
བཏང་ཞིང་། གཞན་ལ་ནི་དུས་བསྙེན་ཀྱང་རང་གཞུང་ལྟར་དགོས། མཚམས་འོག་ཏུ་མེད་
པའི་མི་དང་དུད་འགྲོ་སོགས་རང་གིས་ཕར་མཐོང་ན་མཚམས་རལ་བ་དང་། དེ་དག་གིས་ཚུར་
རང་མཐོང་ན་ཡང་མཚམས་བུག་པར་འགྲོ་བས་ངེས་པར་འཛེམ། བྱ་སྤྱོད་ཀྱི་སྐབས་སུ་ཐུན་གྱི་
སྒང་ལ་ཆུ་བཙག་པ་སོགས་མི་རུང་བས་གཅིན་འཆོར་བའི་ཉེན་ཡོད་ན་ཐུན་ཡུན་ཐུང་ཐུང་གིས་ཐུན་
དྲུག་བྱ་བའམ། སྐོམ་གྱི་ཚོད་བྱ་བ་སོགས་ཀྱི་གནད་ཤེས་དགོས། གོས་དང་ལྷམ་སྟན་སོགས་
སྐྱི་ཆགས་པའི་བགོ་བ་མི་གྱོན། ཐུན་མཚམས་རྣམས་སུའང་དམ་བཅའ་ཅན་གྱི་ཆག་མེད་ངེས་པ་
ཅན་ཡིན་ན་མ་གཏོགས་ཁ་ཏོན་སྣ་ཚོགས་པ་མི་བྱ་བར་གྲངས་སུ་མི་གཞུག་ཀྱང་ཁ་སྐོང་བ་སོགས་
ལ་ཕན་པས་བཟླས་པ་ཁོ་ན་བྱ་ཞིང་སེམས་གཡེང་རྐྱེན་དུ་མི་འགྲོ་བའི་ཚུལ་ལ་བསླབ་བོ། །དེ་
ལྟར་བསྙེན་པ་དངོས་གཞི་སོང་ནས་མཚམས་གྲོལ་རྒྱའི་གོང་དུ་ཞག་འགའི་བར་ལ་དཀྱིལ་འཁོར་
སྒྲུབ་མཆོད་བྱ་ཞིང་། གལ་ཏེ་སྒྲུབ་མཆོད་བྱ་མ་ནུས་ཀྱང་། བཟླས་པ་ཚར་བའི་མཇུག་ཏུ། བདག་

གི་བཟླས་བརྗོད་བགྱིས་པའི་དགེ་བའི་རྩ་བ་འདི་མཆོག་གི་དངོས་གྲུབ་ཀྱི་རྒྱུར་བཅོམ་ལྡན་འདས་
ལ་དབུལ་བར་བགྱིའོ། །ཞེས་ཕྲེང་བ་སྐུ་གཟུགས་ཀྱི་སྤྱན་སྔར་ཕུལ་ནས་མཆོད་པ་དང་བསྟོད་པ་
རྒྱས་པ་རེ་བྱ། བཟླས་པའི་དུས་སྐུ་གཟུགས་ཀྱི་མདུན་ནས་ཕྲེང་བ་བླངས་ཏེ་བཟླས་པ་ཚར་བ་
དང་སྔར་བཞིན་ཕུལ་ལ་མཆོད་བསྟོད་གྲངས་མང་བྱས་ལ། ཁ་སྐོང་གི་སྦྱིན་སྲེག་བྱེད་ན་མཚམས་
ཁང་གི་ཕྱོགས་བླ་ཡེར་རམ། མཐོང་ཆེས་ར་ས་གཞི་ངོས་མཉམ་པའི་སྟེགས་བུ་གྲུ་བཞི་ལོགས་
ཞལ་དང་བཅས་པ་བྱས་ནས་དཀྱིལ་འཁོར་གྱི་ཕྱི་ཐིག་བཏབ་སྟེ་གཞལ་ཡས་ཁང་བྲིས་པའི་ལྷོ་སྒོའི་
གཡས་རོལ་ཁོར་སའི་ནང་དུ་ཐབ་ཁུང་དཀར་པོ་ཁ་ཁྱེར་ལ་རྡོ་རྗེའི་ཕྲེང་བས་བསྐོར་བ། ཐབ་ཀྱི་
ནང་དུ་པད་དཀར་འདབ་བརྒྱད་ཀྱི་ལྟེ་བར་རྡོ་རྗེ་རྩེ་ལྔ་པ་དཀར་པོ། རྡུལ་ཚོན་དམར་པོས་བཅད་
བྱས་ཏེ་བྲིས་པ་ཕྱག་ལེན་བཞིན་བཤམ་དགོས་པས་ཞིབ་ཏུ་མཐོང་བརྒྱུད་ལས་ཤེས་པར་བྱའོ། །
སྦྱིན་སྲེག་གི་སྐབས་སུ་ལྷ་ཡོངས་རྫོགས་བསྐྱེད་དགོས་ཀྱང་གྲངས་འཛིན་རྒྱུ་གཙོ་བོའི་སྔགས་ཁོ་ན་
ཡིན་ཞིང་། དེ་ལའང་ཏིལ་འབའ་ཞིག་འབུལ་བ་དང་། ཉི་མ་ཇི་ཙམ་སྦྱིན་སྲེག་བྱེད་པ་དེའི་
བར་དུ་ཐལ་བ་རྣམས་དཀྲུག་བརྡལ་དུ་མ་སོང་བར་ཅུང་ཟད་ནན་ཙམ་བྱས་པའི་ཁར་ཡམ་ཤིང་
བརྩིགས་ནས་མཛད་པ་ཕྱག་ལེན་ནོ། །གཞན་ལ་ནི་རང་གཞུང་ལྟར་གྱི་སྦྱིན་སྲེག་བྱའོ། །གསུམ་
པ་རྗེས་ཀྱི་བྱ་བ་ནི། གཟའ་ཚེས་བཟང་བའི་སྔ་ཐུན་གྱི་མཇུག་ཏུ་མཚམས་ཐོའི་ལྷ་ལ་མཆོད་གཏོར་
ཕུལ་ཞིང་ཕྲིན་ལས་བཅོལ། བཟོད་པར་གསོལ་བའི་མཐར་ལྷ་དང་ཐོ་གཉིས་པོ་མི་དམིགས་
པར་བསམས་པ་ཁོ་ནས་ཆོག །གཞན་བསྡུ་ཆོག་མི་དགོས། བསྔོ་སྨོན་དང་བཀྲ་ཤིས་བྱས་ལ་
དགའ་སྟོན་གྱི་ཙཱ་རུའི་བཟའ་བ་དང་། སྦྱིན་སྲེག་ཚར་བའི་མཇུག་ཡིན་ན་འབྲས་མ་གྲུགས་པའི་
འོ་ཐུག་སྦྲང་རྩི་ཅན་བསྒྲུབས་ཏེ་ལོངས་སྤྱད། མཚམས་འོག་ཏུ་མ་ཞུགས་པའི་མི་དང་ཁད་ཀྱིས་
ཕྲད་ལ་གྲིབ་དང་འདྲིས་སུ་བཅུག །ལྷ་ལ་རྒྱང་བསྐྱུར་དུ་མ་སོང་བར་བཟླས་བསྒོམ་དང་། དགེ་
བའི་བྱ་བས་དུས་འདའ་བར་བྱའོ། །དེ་དག་གིས་ནི་སྤྱོད་རྒྱུད་ཀྱི་ཡི་དམ་རྣམས་ཀྱི་བསྙེན་པ་ཇི་
ལྟར་བྱ་བའི་རིམ་པ་གཅིག་ཤེས་ཀུན་གྲོལ་གྱི་ཚུལ་དུ་བསྟན་ཟིན་ཏོ། །
༈ གསུམ་པ་རྣལ་འབྱོར་རྒྱུད་ཀྱི་ཡི་དམ་རྣམས་ཀྱི་བསྙེན་པ་ཇི་ལྟར་བྱ་བའི་ཚུལ་ལ་
གསུམ། གང་ཟག་གང་གིས། གནས་གང་དུ། ཚུལ་ཇི་ལྟར་བྱ་བའོ། །དང་པོ་ནི། ཐེག་
ཆེན་རིགས་ཅན་གསང་སྔགས་ཀྱི་སྤྱོད་པ་སྤྱད་པར་འདོད་ཅིང་། རྡོ་རྗེ་དབྱིངས་ཀྱི་དཀྱིལ་འཁོར་

དུ་དབང་ཐོབ་ལ་མ་ཉམས་པ་དང༌། ཡི་དམ་གཞན་ལའང་དེ་དང་དེའི་རྗེས་གནང་རིག་གཏད་
སོགས་ཐོབ་ལ་མ་ཉམས་པ་སྟེ། དམ་ཚིག་དང་སྡོམ་པར་ལྡན་པའི་གང་ཟག་གིས་སོ། །གཉིས་
པ་གནས་ནི་མདོ་སྡེ་རྒྱན་ལས། བློ་ལྡན་གང་དུ་བསྒྲུབ་པའི་ཡུལ། །ལེགས་པར་རྙེད་དང་ས་
བཟང་དང་། །ཞེས་སོགས་གསུངས་པ་དང་། སྒྲུབ་ཐབས་ཀུན་བཟང་ལས། ལ་ལར་དྲི་མེད་
ཆུ་ནི་ཕུན་ཚོགས་ཤིང་། །ཤིང་མཆོག་མཛེས་པས་རྣམ་པར་བརྒྱན་པ་ཡི། །རི་བོའི་ཕྱོགས་
གཅིག་ཏུ་ནི་བཅོམ་ལྡན་འདས། །འཇམ་པའི་དབྱངས་ཞེས་བྱ་བར་རབ་བསྒྲུབ་བྱ། །ཞེས་
གསུངས་པ་དང་མཐུན་པར་རྒྱུད་འདི་ལས་ཀྱང་། དབེན་ཞིང་འཚེ་བ་མེད་པ། ཡོ་བྱད་བསྒྲུབ་
སླ་བ། ཡིད་དུ་འོང་བའི་གནས་སུ་བྱ་དགོས་པར་བཤད་དོ། །གསུམ་པ་ཚུལ་ཇི་ལྟར་བྱ་བ་ལ་
སྦྱོར་བ། དངོས་གཞི། རྗེས་སོ། །དང་པོ་དུས་གཟའ་སྐར་བཟང་པོ་དང་། ལྷག་པར་ཆོ་
འཕྲུལ་གྱི་ཟླ་ཕྱེད་དང༌། ཉི་ཟླ་གཟས་འཛིན་གྱི་དུས་སུ་ཆོ་ག་བཞིན་བཟླས་པ་ཐམས་ཅད་བསྙེན་
པའི་གྲངས་སུ་འགྲོ་བར་བཤད་པས། དེ་ལྟ་བུ་དང་སྒོ་བསྟུན་པའམ། དེ་མིན་ཟླ་བ་ཡར་གྱི་ངོ་
ལ་གནས་ཁང་བྱི་དོར་བྱས་ནས་བླ་རེ་སོགས་ཀྱིས་སྤྱི་དང་མཐུན་པར་བརྒྱན། དགེ་སློང་བཞི་སྡེ་
ཡན་ཆད་སྤྱན་དྲངས་ལ་ཚོགས་གསག །ཆ་གསུམ་ལན་ཁ་ཡར་གཏང་། དེ་ནས་མཚམས་ཚུགས་
རྒྱུའི་སྔ་དྲོའི་ཆ་ལ་སྐུ་གཟུགས་སོགས་དགྲམ། དེའི་མདུན་མཆོད་པ་གཙང་མ་བཤམ། དེ་ལ་ཕྱོགས་
པའི་ཉེ་རིང་ཇི་ལྟར་རིགས་པར་རང་གི་སྟན་འབོལ་བ་བཏིང་བའི་ཁར་ཀུ་ཤ་རྩེ་མོ་མ་འཁྲུགས་པར་
བཀྲམ་ཞིང་། དེའི་ཁར་གདིང་བ་གྲྭ་ཅན་ལྟ་བུའི་གཙང་ལྡན་དགོད། སྒྲུབ་གཡོག་དང་སྡིག་པས་
མ་སྦགས་པའི་ཟས་གོས་མཐུན་རྐྱེན་ཐམས་ཅད་འདུ་བྱ། རང་ཉིད་ཕྱི་རོལ་དུ་བྱུང་སྟེ་བཤང་གཅི་
དོར། མཚོ་ལ་སོགས་པའི་འཇུག་ངོས་སུ་འགྲོ་བའམ། དེ་ལྟར་མིན་ཡང་གཞན་ནས་ཆུ་གཙང་
མ་བླངས་ཏེ། གནས་ཁང་གི་ཕྱི་རོལ་དུ་རྡོ་རྗེ་གནོད་སྦྱིན་གྱི་སྔགས་བཟླ་ཞིང་ཁྲོ་བོ་དེ་ཉིད་དུ་
བསྒོམས་ལ། དེའི་ཕྱག་རྒྱས་ཆུའི་བགེགས་བསྐྲད། སྲུང་འཁོར་གསལ་བཏབ་ལ་མཚམས་
གཅད། དེར་ཡན་ལག་ལྔའི་ཁྲུས་སམ། ཁ་དང་ལག་པ་དྲི་མ་མེད་པར་བཀྲུས་ལ་ཁྲུས་རས་
ཀྱིས་ཕྱིས་ཏེ། ཁ་ཤར་རམ་བྱང་དུ་བསྟན། ཙོག་པུར་འདུག་ལ་ཉེ་རེག་བྱས་ནས་རྣམ་གཡེང་
མེད་པའི་སེམས་ཀྱིས་གནས་ཁང་དུ་ཞུགས། སླར་ཡང་ཆ་གསུམ་གཏོར་མ་རྒྱས་པར་བཏང་ནས།
བགེགས་གཏོར་ཕྱིར་དོར་བའི་རྗེས་སུ་གནས་ཁང་ཕུག་མདོ་ཐམས་ཅད་གུ་གུལ་གྱིས་བདུག །

དྲག་སྔགས་བརྗོད་ཅིང་ཡུངས་ཀར་འཐོར། ས་ཕྱོགས་རྡོ་རྗེའི་ས་གཞི། ར་བ། དྲྭ་བ། གུར།
ཡེ་ཤེས་ཀྱི་མེ་འོད་འབར་བ་དང་བཅས་པའི་སྲུང་བའི་འཁོར་ལོར་གྱུར། ཅེས་པས་མཚམས་བཅད་
ནས་སྒྲུབ་ཁང་ཕྱི་མའི་སྒོར་ཐོ་བརྟན་པོར་བརྩིག །རྒྱས་པར་ན། མཆོད་གཏོར་བཤམས་ལ་རྡོ་
རྗེ་གནོད་སྦྱིན་ནམ། རྒྱལ་ཆེན་བཞིར་བསྐྱེད་སྲོལ་ཡོད་ཀྱང་། བསྡུ་ན་མི་སྲུང་ཐུབ་པས་ཆོག །
གཉིས་པ་དངོས་གཞི་ཐུན་གྱི་ངོ་བོ་ལ་ཇི་ལྟར་བྱ་བ་དང་། ཐུན་མཚམས་སུ་ཇི་ལྟར་བྱ་བའོ། །དང་
པོ་ཚུགས་པའི་ཉིན་དེ་ལ་སྔ་ཐུན། དགོང་ཐུན། སྲོད་ཐུན་ཏེ་ཐུན་གསུམ་དང་། སང་ཉིན་ཐོར་
ཐུན་བསྣན་པའི་ཐུན་བཞི་བཞི་བྱ་བ་ཡིན་ལ། དང་པོ་འཇུག་པའི་དུས་ཀྱི་སྔ་ཐུན་དེའི་གོང་དུ་
བཤང་གཅི་འདོར་བ་དང་། ཟས་ཟོས་པ་ཡིན་ན་ཆབ་ཀྱི་ཁ་བཤལ་ཏེ་ཉེ་རེག་བྱ། དེ་ལྟར་
མིན་ན་མི་དགོས་པས། སྟན་ལ་འཁོད་ནས་སངས་རྒྱས་ཀྱི་ཡོན་ཏན་ཤེས་པའི་དད་པ་དང་།
སེམས་ཅན་ལ་བྱམས་པ་དང་སྙིང་རྗེ་བསྐྱེད་ནས་བསྙེན་པ་བྱ་བའི་བསམ་པ་རྣམ་དག་ཁ་ནང་དུ་
ལོག་པས་བཅོས། ཚེ་འདིའི་འདོད་བློ་དང་ཞི་བདེ་དོན་གཉེར་གྱི་བསམ་པ་འདུག་གམ་མི་
འདུག་བརྟགས་ལ་འདུག་ན་ཚར་གཅད་དགོས་ཏེ། འཕགས་པ་སྡུད་པ་ལས། ཇི་ལྟར་དུག་
དང་འདྲེས་པའི་ཁ་ཟས་བཟང་ཟ་བ། དཀར་པོའི་ཆོས་ལ་དམིགས་པའང་དེ་འདྲར་རྒྱལ་བས་
གསུངས། །ཞེས་སོ། །དེ་ནས་མོས་གུས་དྲག་པོས་བླ་མའི་གསོལ་འདེབས་དང་བརྒྱུད་འདེབས་
སྔོན་དུ་གཏང་། མཆོད་པ་བྱིན་བརླབས། སྐྱབས་སེམས་དང་། རང་གི་མདུན་གྱི་ནམ་མཁར་
རྡོ་རྗེ་དབྱིངས་ཀྱི་རྟེན་དང་བརྟེན་པར་བཅས་པའི་དཀྱིལ་འཁོར་མངོན་སུམ་བཞིན་དུ་གྲུབ་པར་
གྱུར། ཅེས་མདུན་དུ་ཚོགས་རྟེན་གྱི་དཀྱིལ་འཁོར་བཞུགས་པ་ལ། དབང་མེད་བདག་གིས་མི་
དགེ་བགྱིས་པ་དང་། །སོགས་ཀྱིས་སྦྱོར་བ་ཚོགས་གསག །ཚོགས་རྟེན་རང་གི་སྙིང་གར་ཐིམ།
རང་རྡོར་སེམས་སུ་གསལ་བའི་སྙིང་གར་ཟླ་བའི་སྟེང་དུ་རྡོ་རྗེའི་དབུས་སུ་བཛྲ་སཏཱ། ཆོས་ཐམས་
ཅད་སྟོང་ཞིང་བདག་མེད་པར་གྱུར། སྟོང་པའི་ངང་ལས་ནམ་མཁའི་ཕྱོགས་སུ་རང་གི་སེམས་ཉིད་
བཛྲ་སཏཱ། ཨ་ཨཱ། ཨི་ཨཱི། ཨུ་ཨུ། རཾ་རྀ། ལྀ ལཱི། ཨེ་ཨེ། ཨོ་ཨོ། ཨོཾ་ཨ
དེ་ཞུ་བ་ལས་ཟླ་བའི་དཀྱིལ་འཁོར་དང་པོ། དེའི་སྟེང་དུ་བཛྲ་སཏཱ། ཀ་ཁ་ག་གྷ་ང་། ཙ་ཚ་
ཛ ཛྷ ཉ། ཊ ཋ་ཌ་ལྷ་ཎ། ཏ་ཐ་ད་དྷ་ན། པ་ཕ་བ་བྷ་མ། ཡ་ར་ལ་ཝ། ཤ་ཥ་ས་ཧ།
ཨལཾ་ཀྵ་དང་བཅས་པ་ཞུ་བ་ལས་ཟླ་བའི་དཀྱིལ་འཁོར་གཉིས་པ། ཟླ་བ་གཉིས་པ་དེ་བཛྲ་ས་ཏཱ་

དང་བཅས་པ་ཡོངས་སུ་གྱུར་པ་ལས་དང་པོའི་རྡོ་རྗེ་རྩེ་ལྔ་པ་རྡོ་རྗེའི་འོད་ཟེར་གྱི་ཕྲེང་བ་དང་བཅས་
པ། དེའི་ལྟེ་བར་བཛྲ་སཏཱས་མཚན་པ། བཛོཉཧཾ། ལན་གཅིག །བཛྲ་སཏཱ། ལན་གསུམ།
རྡོ་རྗེ་དེ་ལས་རྡོར་སེམས་ཀྱི་གཙོ་བྱས་པའི་དེ་བཞིན་གཤེགས་པའི་རིགས་ཀྱི་ལྷ་དཔག་ཏུ་མེད་པ་
སྤྲུལ་ཏེ། དེས་སེམས་ཅན་གྱི་ཁམས་ཐམས་ཅད་དེ་བཞིན་གཤེགས་པའི་རིགས་ཀྱི་ལྷར་བསྐྱེད་
ནས། དེ་བཞིན་གཤེགས་པ་ཐམས་ཅད་ཀྱི་སྐུ་དང་གསུང་དང་ཐུགས་རྡོ་རྗེའི་དབྱིངས་ཐམས་ཅད་
རྡོ་རྗེ་དེར་ཞུགས་ནས། རྡོ་རྗེ་དེ་རང་གི་རིགས་ཀྱི་ལྷ་ཐམས་ཅད་ཀྱི་རྡུལ་ཕྲ་རབ་འདུས་པའི་
བདག་ཉིད་དུ་གྱུར། བདག་ནི་སེམས་དཔའ་ཀུན་བདག་གྲགས། །བདག་ཉིད་ཀྱང་ནི་བདག་
ལ་གནས། །བཛྲ་སཏཱ། ཟླ་བ་རྡོ་རྗེ་དེ་ཉིད་ཡོངས་སུ་གྱུར་པ་ལས། བདག་ཉིད་རྡོ་རྗེ་སེམས་
དཔའ་སྐུ་མདོག་དཀར་པོ་ཞལ་གཅིག་ཕྱག་གཉིས་པ། ཕྱག་གཡས་པའི་སོར་མོ་དབུས་མ་གསུམ་
བསྒྲེངས་པའི་གུང་མོའི་རྩེ་མོ་ལ་དང་པོའི་རྡོ་རྗེ་རྩེ་ལྔ་བ་རང་གི་ཐུགས་ཀར་གཏོད་པའི་ཚུལ་གྱིས་
འཛིན་ཅིང་། གཡོན་པས་དེས་ཡུ་བ་བྱས་པའི་དྲིལ་བུ་ཁ་ནང་དུ་བསྟན་ནས་སྙེམས་པའི་ཚུལ་
གྱིས་དཀུར་བརྟེན་པ། རབ་ཏུ་དགྱེས་པའི་སྤྱན་གདངས་པ། སྒེག་པའི་ཉམས་ཅན་འཛུམ་པ་
དང་བཅས་པ། སངས་རྒྱས་ལྔའི་ཅོད་པན་དང་། དར་དཔྱང་གི་དབང་བསྐུར་བ་དང་ལྡན་པ།
རྒྱན་ཐམས་ཅད་ཀྱིས་བརྒྱན་པ། དར་དཀར་པོའི་སྟོད་གཡོགས་དང་། སྨད་གཡོགས་གསོལ་
བ། པད་ཟླའི་སྟེང་ན་སེམས་དཔའི་སྐྱིལ་མོ་ཀྲུང་གིས་བཞུགས་པ། ཟླ་བའི་འོད་ཀྱི་རྒྱབ་ཡོལ་
མངའ་བ་ཅན་དུ་གྱུར། བཛྲ་སཏཱ་ཧཾ། མ་ཧཱ་ས་མ་ཡ་སཏྭཱ་ཧཾ། ཐོག་མ་དང་ཐ་མ་མེད་པའི་ཆོས་
ཀྱི་དབྱིངས་རྣམ་སྣང་ཆེན་པོའི་ངོ་བོ་ནི་མིག་ཡོར་ཙམ་དུ་བདག་སེམས་དཔའི་ངོ་བོར་སྣང་གི །
དོན་དམ་པར་གཟུགས་ཅན་མིན་ནོ། །ས་མ་ཡོཉཧཾ། རྡོར་སེམས་ཀྱི་དམ་རྒྱ་འཆིང་། ཆོས་
ཀྱི་དབྱིངས་ཀུན་རྫོབ་ཏུ་གཟུགས་ཅན་དག་གོ །རྡོར་སེམས་ཀྱི་དམ་རྒྱ་གནས་བཞིར་གཏུགས་
ལ། ས་མ་ཡ་སཏཱ། ཨ་དྷི་ཏིཥྛ་སྭཱ་མཾ། ལན་བཞི། བཛྲ་སཏཱ་ཕྱག་ཆེན། ལན་གསུམ། ཨོ་བཛྲ་
སཏཱ་ཧཱུཾ། ལན་གསུམ། རྡོར་སེམས་ཀྱི་ཕྱག་ཆེན་བཅིངས་ལ། ས་མ་ཡ་ཨ ཞེས་པས།
མདུན་གྱི་ནམ་མཁར་ཟླ་བའི་དཀྱིལ་འཁོར། བཛྲ་སཏཱ་ཨ དེའི་སྟེང་དུ་རང་ཉིད་དང་པོའི་རྡོ་
རྗེ་རྩེ་ལྔ་པར་གྱུར། པར་བསམས། བཛོཉཧཾ། རྡོ་རྗེ་དེ་ང་ཡིན་ནོ་ཞེས་ང་རྒྱལ་
བཟུང་ནས། རྡོ་རྗེ་དེ་རྡོར་སེམས་སུ་གྱུར་པར་བསྐྱེད་ལ། བཛྲ་སཏྭཱ་ཧཾ། ཞེས་པས་རྡོར་

སེམས་དེ་ངའོ་ཞེས་ང་རྒྱལ་བཟུང་ལ། ཨོཾ་བཛྲ་ཨངྐུ་ཤ་ཛ༔ ཨོཾ་བཛྲ་པཱ་ཤ་ཧཱུཾ། ཨོཾ་བཛྲ་སྤོ་ཊ་
ཁཾ། ཨོཾ་བཛྲ་ཨཱ་ཝེ་ཤ་ཡཿ ཞེས་པ་སྒོ་བ་བཞིའི་ལས་རྒྱས། འདི་རྣམས་ཀྱི་ཕྱག་རྒྱ་འོག་ཟུར་
དུ་བྲིས་པ་ལྟར་རིམ་བཞིན་བཅའ་དགོས། མཆན། མདུན་གྱི་ལྷ་ལ་ཡེ་ཤེས་པ་དགུག་གཞུག་
བཅིང་དབང་དུ་བྱས་པར་གྱུར་པར་བསམས་ནས། བཛྲ་དྲིའི་མཊ། ཅེས་པ་མིག་གཉིས་སུ་
བཀོད་དེ་བྱིན་གྱིས་བརླབས་ལ། སུ་ར་ཏ་ཧཱུཾ། ཞེས་པས་རྡོར་སེམས་ཀྱི་དམ་རྒྱ་བཅིངས་ཏེ།
བཛྲ་སཏཱ་དྲི། ཞེས་པས། རྡོར་སེམས་ཡེ་ཤེས་པ་ལ་བལྟས་པས་མཐོང་བ་སྩལ་བར་གྱུར་
པར་བསམས་ལ། དམ་རྒྱ་དེ་ཉིད་དང༌། ཛཧཱུྃ་ཐཾ་ཧོ༔ ཞེས་པས། གཞི་ལུས་ལ་དགུག་
བཞུག་བཅིང་དབང་དུ་བྱས་པར་གྱུར་པར་བསམ། དམ་རྒྱ་དེ་ཉིད་དང་། ས་མ་ཡ་ཧཱུྃ། ཞེས་
པས། རྒྱབ་ཏུ་ཟླ་བའི་དཀྱིལ་འཁོར་གྲུབ་པར་གྱུར་པར་བསམ། ས་མ་ཡ་ཧཱུཾ་ཨ་ཧཾ། ཞེས་
པས། བདག་དང་ཡེ་ཤེས་སེམས་དཔའི་ལུས་ཆུ་དང་འོ་མ་ལྟར་དབྱེར་མེད་དུ་གྱུར་པར་བསམ།
དེ་ནས་ཐུགས་ཀར་ཟླ་བ་ལ་རྡོ་རྗེ་བཀོད་ནས། བཛྲ་སཏཱ། ཞེས་པའི་སྙིང་པོ་ལན་གསུམ་དང་།
ཨོ་བཛྲ་སཏྭ་ཧཱུྃ། ཞེས་པའི་སྔགས་ལན་གསུམ་བཟླས་པས་བརྟན་པར་བྱའོ། །དེ་ནས། རང་
གཞི་ལུས་ཀྱི་ང་རྒྱལ་གྱིས། རྡོ་རྗེ་བསྡུ་བའི་ཕྱག་རྒྱ་དང་བཅས་ཏེ། ཨོཾ་བཛྲ་ས་མཱ་ཛ༔ ཛཧཱུྃ་ཁཾ་
ཧོ༔ དེ་བཞིན་གཤེགས་པ་རིགས་ལྔའི་ལྷ་ཚོགས་དཔག་ཏུ་མེད་པ་སྤྱན་དྲངས། གཞི་ལུས་
རྡོར་སེམས་ལ་བྱེ་མ་ལ་བུམ་པའི་ཆུ་རྒྱུན་བླུགས་པ་ལྟར་བཅུག་པས། དེ་བཞིན་གཤེགས་པ་
རྣམས་ཏིལ་ལ་ཏིལ་མར་གྱིས་ཁྱབ་པ་ལྟར་ཕུང་པོ་ལྔའི་ངོ་བོ་ཉིད་ཀྱིས་ཐམས་ཅད་དུ་ཁྱབ་པར་
གྱུར། དེ་ནས་རྒྱ་བཞིའི་རྒྱས་གདབ་ལ། དམ་རྒྱ་ནི། བདག་རྡོ་རྗེ་སེམས་དཔའི་ང་རྒྱལ་
གྱིས། ས་མ་ཡ་ཧཱུཾ། ཞེས་རྣམ་སྣང་གི་དམ་རྒྱ་བཅིངས་ལ། བཛྲ་དྲོའི་མཊ། ཅེས་པས་
མིག་བྱིན་གྱིས་བརླབས་ཏེ། བཛྲ་དྷ་ཏུ་དྲི་བྱ། ཞེས་པས་རྣམ་སྣང་ཡེ་ཤེས་པ་ལ་བལྟ། མཐོང་
བ་དང་ཕྱག་རྒྱ་དེ་ཉིད་ཀྱིས། ཛཧཱུྃ་བཾ་ཧོ༔ ཞེས་པས་དགུག་གཞུག་བཅིང་དབང་དུ་བྱས་པས་
རྣམ་སྣང་དུ་གྱུར། ས་མ་ཡ་ཧཱུཾ། ཞེས་རྒྱབ་ཏུ་ཉི་མའི་རྒྱབ་ཡོལ་བསྐྱེད། ས་མ་ཡ་ཧཱུཾ་ཨ་ཧཾ།
ཞེས་བདག་དམ་ཚིག་པ་དང་། རྣམ་སྣང་ཡེ་ཤེས་པ་གཉིས་སུ་མེད་པའི་ང་རྒྱལ་བྱའོ། །བཛྲ་
དྷཏུ། ཞེས་པ་སྤྱིའི་སྙིང་པོ་ལན་གསུམ་དང་། ཨོཾ་སརྦ་ཏ་ཐཱ་ག་ཏ་མ་ཧཱ་ཡོ་གི་ཤྭ་ར་ཧཱུྃ། ཞེས་
པའི་སྔགས་ལན་གསུམ་བརྗོད། མི་བསྐྱོད་པའི་དམ་རྒྱ་བཅིངས་ལ། ས་མ་ཡ་ཧཱུཾ། བཛྲ་

དྲའི་མཊ། བཛྲ་དྷ་ཏུ་དྲི་བྱ། ཛཧཱུྃ་བཾ་ཧོ༔ ས་མ་ཡ་ཧཱུཾ། ས་མ་ཡ་ཧཱུཾ་ཨ་ཧཾ། བཛྲ་དྷ་ཏུ།
ལན་གསུམ། ཨོ་བཛྲ་སཏཱ་ཧཱུཾ། ལན་གསུམ། རིན་འབྱུང་གི་དམ་རྒྱ་བཅིངས་ལ། ས་མ་
ཡ་ཧཱུཾ། བཛྲ་དྲའི་མཊ། བཛྲ་དྷ་ཏུ་དྲི་༅། ཛ་ཧཱུཾ་བཾ་ཧོ༔ ས་མ་ཡ་ཧཱུཾ། ས་མ་ཡ་ཧཱུཾ་ཨ་ཧཾ།
བཛྲ་དྷཱ་ཏུ། ཨོ་བཛྲ་རཏྭ་ཧཱུྃ། འོད་དཔག་མེད་པའི་དམ་རྒྱ་བཅིངས་ལ། ས་མ་ཡ་ཧཱུཾ། བཛྲ་
དྲྀཏྟི་མཊ། བཛྲ དྷཱ་ཏུ་དྲི་བྱ། ཛཧཱུྃ་བཾ་ཧོ༔ ས་མ་ཡ་ཧཱུཾ། ས་མ་ཡ་ཧཱུཾ་ཨ་ཧཾ། བཛྲ་དྷཱ་ཏུ།
ཨོ་བཛྲ་དྷརྨ་ཧཱུྃ། དོན་གྲུབ་ཀྱི་དམ་རྒྱ་བཅིངས་ལ། ས་མ་ཡ་སྟེ། བཛྲ དྲིཉྩི་མཊ། བཛྲ་དྷ་
ཏུ་དྲི་བྱ། ཛ་ཧཱུཾ་བཾ་ཧོ༔ ས་མ་ཡ་ཧཱུཾ། ས་མ་ཡ་ཧཱུཾ་ཨ་ཧཾ། བཛྲ་དྷ་ཏུ། ཨོཾ་བཛྲ ཀརྨ་ཧཱུཾ། ལན་
གསུམ། རྡོ་རྗེ་སེམས་དཔའ་ནི་གོང་དུ་དམ་རྒྱས་བསྒྲུབས་པས་འདིར་མི་དགོས་སོ། །དེ་ལྟར་
དམ་ཚིག་གི་ཕྱག་རྒྱས་བསྒྲུབས་པའི་ལྷ་ཐམས་ཅད་ཀྱི་ཐུགས་ཀར་ཟླ་བའི་དཀྱིལ་འཁོར་གྱི་སྟེང་དུ་
ཧཱུྃ་ལས་དེ་བཞིན་ཉིད་ཀྱི་རང་བཞིན་གྱི་དང་པོའི་རྡོ་རྗེ་རྩེ་ལྔ་པ་རེ་རེའི་རྒྱས་བཏབ་པར་གྱུར།
ཆོས་རྒྱ་ནི། ཡང་ལྷ་ཐམས་ཅད་ཀྱི་ལྐོག་མའི་ཕྱོགས་སུ་ཧཱུཾ་ལས་པདྨ་དམར་པོ་འདབ་མ་བརྒྱད་
པའི་ལྕེའི་ཐད་ཀའི་འདབ་མ་གཅིག་ལྕེར་གྱུར་པའི་སྟེང་དུ། ཨ་ལས་ཟླ་བའི་སྟེང་དུ་ཧཱུྃ་ལས་རྡོ་
རྗེ་དཀར་པོ་རྩེ་ལྔ་བ་ཆུར་ཉལ་བའི་ལྟེ་བ་ལ་ལྷ་རང་རང་གི་ཆོས་ཀྱི་ཡི་གེས་མཚན་པར་གྱུར་པར་
བསམས་ལ། ཨོཾ་བཛྲ་ཛེ་ཧཱ། བཛྲ་ཛྙཱ་ན། ལན་ལྔ། བཛྲ་སཏཱ། ལས་རྒྱ་ནི། ཡང་ལྷ་ཐམས་
ཅད་ཀྱི་ཐུགས་ཀར་ཟླ་བའི་དཀྱིལ་འཁོར་གྱི་སྟེང་དུ་ཨཱཋལས་སྣ་ཚོགས་རྡོ་རྗེ་རྩེ་མོ་བཅུ་གཉིས་པ་རེ་
རེའི་རྒྱས་བཏབ་པར་གྱུར། གླུ་དང་གར་དང་རོ་དང་ཟས། །སྤྱོད་ལམ་ལ་སོགས་བདེ་བ་རྣམས། །
སངས་རྒྱས་རྣམས་ལ་ཕུལ་ནས་ནི། །ལས་ཀྱི་ཕྱག་རྒྱ་དབང་དུ་འགྱུར། །རིགས་ལྔ་དང་རྡོར་
སེམས་ཀྱི་ལས་རྒྱ་བཅིངས་ཏེ། བཛྲ་དྷ་ཏུ། ལན་ལྔ། བཛྲ་སཏཱ། ཕྱག་རྒྱ་ཆེན་པོ་ནི།
ཡང་ལྷ་ཐམས་ཅད་ཀྱི་ཐུགས་ཀར་ཟླ་བའི་དཀྱིལ་འཁོར་གྱི་སྟེང་དུ་དང་པོའི་རྡོ་རྗེ་རྩེ་ལྔ་པ་རེ་རེའི་
རྒྱས་བཏབ་པར་གྱུར། རིགས་ལྔ་དང་རྡོར་སེམས་ཀྱི་ཕྱག་ཆེན་རིམ་བཞིན་བཅིངས་ཏེ། བཛྲ་
དྷ་ཏུ། ལན་ལྔ། བཛྲ་སཏྭ། རྡོ་རྗེ་ཐལ་མོ་ལས་མཐེ་བོང་གཉིས་སྐྱིལ་ཀྲུང་གི་ཚུལ་དུ་བསྣོལ་
ཏེ་མཐེ་བོང་གཡོན་པས་གཡས་པ་མནན་ནས་མཛུབ་མོ་གཡོན་པའི་རྩ་བ་གཡས་པས་མནན་ལ་
མཛུབ་མོ་གཉིས་ཀྱི་རྩེ་མོ་ལྕགས་ཀྱུ་ལྟར་བཀུག་ལ་གུང་མོ་མཉམ་པའི་ཚིགས་བར་མར་སྦྱར་ལ་
གུང་མོ་རལ་གྲི་ལྟ་བུར་ཚིགས་གསུམ་པ་གུག་པར་བྱས་པ་རྡོ་རྗེ་དབྱིངས་ཀྱི་དབང་ཕྱུག་མའི་དམ་

རྒྱ་སྙིང་ག་སོགས་གནས་བཞིར་རིམ་བཞིན་གཏུགས་ལ། ཨོཾ་བཛྲ་དྷཱ་ཏཱི་ཤྭ་རཱི་ཧཱུྃ། བཛེ་ཎི་ཨ་
དྷི་ཏིཥྛ སྭཱ་ནཱཾ། ལན་བཞི་བརྗོད། རྡོ་རྗེ་བསྡམས་པ་ལས་གུང་མོ་གཉིས་གཤིབས་ཏེ་བརྐྱངས་
པ་སེམས་མ་རྡོ་རྗེ་མའི་དམ་རྒྱ་སྙིང་ག་དང༌། དཔྲལ་བ་དང་། ལྐོག་མ་དང་། སྤྱི་བོར་རིམ་
བཞིན་བཞག་ལ། སཏཱ་བཛཱི ཨ་དྷི་ཏིཥྛ་སྭཱ་ནཱཾ། ལན་བཞི། གནས་བཞིར་ཟླ་བ་ལ་སྙིང་གར་
ཧཱུཾ་ལས་རྡོ་རྗེ། དཔྲལ་བར་ཧཱུྃ་ལས་རིན་པོ་ཆེ། ལྐོག་མར་ཧཱིཝལས་པདྨ། སྤྱི་བོར་ཨཱཋལས་སྣ་
ཚོགས་རྡོ་རྗེ་རྣམས་ཀྱིས་མཚན་པར་གྱུར། དམ་རྒྱ་དེ་ཉིད་སྙིང་གར་གཏུགས་ལ། སཏཱ་བཛཱི་
ཨ་དྷི་ཏིཥྛ་སྭཱ་ནཱཾ། རིན་ཆེན་རྡོ་རྗེ་མའི་དམ་རྒྱ་དཔྲལ་བར་གཏུགས་ལ། རཏྣ་བཛྲ་ཨ་དྷི་ཏིཥྛ་སྭཱ་
ཚྭ། རྡོ་རྗེ་ཆོས་མའི་དམ་རྒྱ་ལྐོག་མར་གཏུགས་ལ། དྷརྨ་བཛཱི་ཨ་དྷི་ཏིཥྛ སཱ་མཱི། རྡོ་རྗེ་ལས་
མའི་དམ་རྒྱ་སྤྱི་བོར་གཏུགས་ལ། ཀརྨ་བཛཱི་ཨ་དྷི་ཏིཥྛ་སྭཱ་ནཱཾ། དེ་ནས་ཡིག་བརྒྱ་ལན་གསུམ་
བཟླས་པས་བརྟན་པར་བྱ། དབང་བསྐུར་བ་ནི་རྡོ་རྗེ་བསྡམས་པ་ལས་མཛུབ་མོ་གཉིས་རྩེ་སྤྱད་
ཅིང་ཚིགས་གསུམ་པ་བཀུག་ནས་རིན་པོ་ཆེ་འདྲ་བར་བྱས་པ་རྡོ་རྗེ་རིན་ཆེན་གྱི་དམ་རྒྱ་སྤྱི་བོར་
བཞག་སྟེ། ཨོཾ་བཛྲ་རཏྟ་ཨ་བྷི་ཥིཉྩ ཞེས་པས་དེ་བཞིན་གཤེགས་པ་རྣམས་ལ་རྡོ་རྗེ་རིན་པོ་
ཆེའི་ཅོད་པན་དང་། ཨོཾ་བཛྲ་དྷཱ་ཏཱི་ཤྭ་རཱི་ཧཱུྃ་བཛཱི་ཎི་ཨ་བྷི་ཥིཉྩནྟཾ། ཨོཾ་བཛྲ་བཛཱི་ཎི་ཧཱུྃ་ཨ་བྷི་ཥིཉྩ་
མཾ། ཨོ་རཏྟ་བཛཱི་ཎི་ཧཱུྃ་ཨ་བྷི་ཎིའུ་ཧཱུཾ། ཨོཾ་དྷརྨ་བཛཱི་ཎི་ཧཱུྃ་ཨ་བྷི་ཥིཉྩནྟཾ། ཨོ་ཀརྨ་བཛཱི་ཎི་ཧཱུྃ་ཨ་
བྷི་ཥིཉྩ ནཱཾ། ཞེས་སེམས་དཔའ་ལ་རིགས་ལྔའི་ཅོད་པན་དང་། ཨོཾ་ཏུཾ། ལན་དགུ །ཨོཾ་
བཛྲ་ཏུ་ཉྩ་ཧོ༔ ཞེས་ཐུན་མོང་དུ་དར་དཔྱངས་ཀྱིས་དབང་བསྐུར། དེ་ནས། སངས་རྒྱས་ཀུན་
གྱིས་རྡོ་རྗེའི་དབང་། །དེ་རིང་ཁྱོད་ལ་བསྐུར་བར་བྱ། །སངས་རྒྱས་ཀུན་ཏུ་རབ་བསྒྲུབ་ཕྱིར། །
རྡོ་རྗེ་འདི་ནི་ཁྱོད་ཀྱིས་ལོང་། །ཞེས་པས་དང་པོའི་རྡོ་རྗེ་དང་། ཨོཾ་བཛྲ་ཨ་དྷི་པ་ཏི་ཧཱུཾ། ཨ་
བྷི་ཥིཉྩ་མི། ཏིཥྛ་བཛྲ་ས་མ་ཡ་ཧཱུཾ། ཞེས་པས་རྡོ་རྗེ་དྲིལ་བུ་བྱིན་པར་བསམས་ལ་རྡོ་རྗེ་ཁུ་ཚུར་
གཉིས་ཀྱིས་བླངས་ཏེ་གསོར་ཞིང་དཀྲོལ། དེ་ནས་རྡོར་དྲིལ་གཉིས་རང་གི་མགོར་བཞག་ལ།
ཨོཾ་བཛྲ་སཏྭ་ཧཱུྃ་ཨ་བྷི་ཥིཉྩམི། བཛྲ་ནཱ་མ་ཨ་བྷི་ཥེ་ཀ་ཏཿ ཀྱེ་རྡོ་རྗེ་སེམས་དཔའ་ཞེས་བྱའོ། །
དེ་ནས། ཧཱུྃ་ལས་སྐྱེས་པའི་རྡོ་རྗེ་དངོས་གྲུབ་ཀྱི་རྡོ་རྗེའི་བརྟུལ་ཞུགས་ཀྱི་དོན་དུ་རྡོ་རྗེ་སེམས་
དཔས་བྱིན་པར་གྱུར་པར་བསམས་ལ། འདི་དེ་སངས་རྒྱས་ཐམས་ཅད་དེ། །ཕྱག་ན་རྡོ་རྗེའི་
ལག་ན་འདུག །ཁྱོད་ཀྱི་ཀྱང་ནི་རྟག་ཏུ་བཅང་། །ཕྱག་ན་རྡོ་རྗེའི་བརྟུལ་ཞུགས་བརྟན། །ཨོཾ་

སརྦ་ཏ་ཐཱ་ག་ཏ་སིདྡྷི་བཛྲ་ས་མ་ཡ་ཏིཥྛ་ཨེ་ཥ་ཏྭཾ། དྷ་ར་ཡཱ་མི་བཛྲ་སཏྭ་ཧཱུྃ། ཧི་ཧི་ཧི་ཧི་ཧཱུྃ། ཞེས་
ལྷ་རྣམས་ལ་དབང་བསྐུར་བའོ། །དེ་ནས་རང་གི་སྙིང་གར་སྣ་ཚོགས་རྡོ་རྗེ་བསམས་ལ། ཧཱུཾ་
ལས་རང་སྒེག་མོའི་ང་རྒྱལ་འཛིན་པས་གར་སྔོན་དུ་འགྲོ་བའི་སྒེག་མོའི་ལས་རྒྱ་བཅིངས་ཏེ། ཨོཾ་
བཛྲ་སཏཱ་སུ་སཾ་གྲ་ཧཏ། ཨོཾ་བཛྲ་ལཱ་སྱེ་ཧཱུྃ། ཞེས་བརྗོད་པས་སྒེག་མོ་དཔག་མེད་སྤྲོས་ཏེ་རྣལ་འབྱོར་
ཆིག་ལྡན་གྱི་ལྷ་ཐམས་ཅད་ལ་འདོད་པ་དང་དགའ་བའི་མཆོད་པས་མཆོད་ལ། སླར་རང་རང་
གི་སྣ་ཚོགས་རྡོ་རྗེ་ལ་ཛཧཱུྃ་བཾ་ཧོ༔ ཞེས་བྱ་བས་དགུག་གཞུག་བཅིང་མཉེས་པར་བྱས་ནས། གར་
དཀུར་གཡོན་པའི་ཆར་བསྡུས་ཏེ་ཕྱག་རྒྱ་དགྲོལ་ལོ། །དེ་ནས་སྒེག་མོ་རང་གི་གནས་སུ་བཞག་
ལ། ཕྲེང་བ་མའི་ལས་རྒྱ་བཅའ་ཞིང་། བཛྲ་རཏྣ་མ་ནུཏྟཱ་རཾ། ཨོ་བཛྲ་མཱ་ལེ་ཧཱུྃ། ཞེས་བརྗོད་
ཅིང་ཧཱུྃ་ལས་ཕྲེང་བ་མ་སྤྲོས་ནས་རིན་པོ་ཆེའི་ཕྲེང་བ་དང་། གདུ་བུ་དང་། རྣ་རྒྱན་དང་། དཔུང་
རྒྱན་ལ་སོགས་པས་མཆོད། བཛྲ་དྷརྨཱ་ག་ཡ་ནེ། ཨོ་བཛྲ་གཱི་ཏཱི་ཧཱུྃ༔ ཞེས་པས་ཧྲིལས་གླུ་མ་
སྤྲོས། གླུའི་མཆོད་པས་མཆོད། བཛྲ་ཀརྨ་ཀ་རོབྷཱ་བ། ༀ་བཛྲ་ཀྲྀ་ཏེ་ཨཱ ཞེས་པས་ཨཱཋལས་
གར་མ་སྤྲུལ། གར་གྱི་མཆོད་པས་མཆོད་དོ། །ཡང་རྡོ་རྗེའི་གླུ་དང་། གར་ལས་བྱུང་བའི་
བདུག་པ་མ་ལ་སོགས་པའི་ལས་རྒྱ་བཅིངས། ས་བོན་ལས་ལྷ་མོ་སྤྲོས་ནས་བདུག་པ་མ་ལ་སོགས་
བས་མཆོད་པར་བསམ་ཞིང་དངོས་སུ་ཡོད་ན་ལག་པ་གཤིབས་པས་བླངས་ལ་དབུལ་ནས། ཨོཾ་
བཛྲ་སཏཱ་སུ་སཾ་གྲ་ཧཏཱ། ཨོཾ་བཛྲ་དྷུ་པེ་ཧཱུྃ། བཛྲ་རཏྭཱ་མ་ནུཏྟཱ་རཾ། ཨོ་བཛྲ་པུཥྛ་ཏུཾ། བཛྲ་
དྷརྨ་ག་ཡ་ནི། ཨོཾ་བཛྲ་ཨཱ་ལོ་ཀེ་ཧཱི༔ བཛྲ་ཀརྨ་ཀ་རོཏྟཱ་བ། ཨོ་བཛྲ་གནེ་ཨཱ དེ་ནས་བྱིན་
གྱིས་བརླབ་པའི་ཕྱག་རྒྱ་བཞི་ནི། ཨོཾ་སརྦ་ཏ་ཐཱ་ག་ཏ་ཀཱ་ཡ་ཝཱ་ཀ་ཙིཏྟ་པྲ་ཎ་མེ་ན་བཛྲ་བནྡྷ་ནཾ་ཀཱ་
རོ་མི། ཨོཾ་སརྦ་ཏ་ཐཱ་ག་ཏ་པཱུ་ཛོ་པསྦྲ་ནཱ་ཡ་ཨཱཏྱཱ་ནཾ་ནི་རྱ་ཏ་ཡཱ་མི། སརྦ་ཏ་ཐཱ་ག་ཏ་བཛྲ་སཏྭ་ཨ་
དྷི་ཏིཥྛ་སྭཱ་ནཱཾ། ཨོཾ་སརྦ་ཏ་ཐཱ་ག་ཏ་པཱུ་ཛ་ཨ་བྷི་ཥེ་ཀཱ་ཡ་ཨཱཏྱཱ་ནཾ་ནིརྱ་ཏ་ཡཱ་མི། སརྦ་ཏ་ཐཱ་ག་ཏ་
བཛྲ་རཏྟ་ཨ་བྷི་ཥིཉྩནྟཾ། ཨོཾ་སརྦ་ཏ་ཐཱ་ག་ཏ་པཱུ་ཛ་པྲ་ཝརྟ་ནཱ་ཡ་ཨཱཏྨ་ནཾ་ནིརྱ་ཏ་ཡཱ་མི། སརྦ་ཏ་
ཐཱ་ག་ཏ་བཛྲ་དྷརྨཱ་པྲ་ཝརྟ་ཡ་ཨཾ། ཨོཾ་སརྦ་ཏ་ཐཱ་ག་ཏ་པཱུ་ཛ་ཀརྨ་ནཱཾ་ཨཱཏྱཱ་ནཾ་ནིརྱ་ཏ་ཡཱ་མི། སརྦ་ཏ་
ཐཱ་ག་ཏ་བཛྲ་ཀརྨ་ཀུ་རུ་ཧཱུཾ། དེ་ནས་སྔགས་གསུམ་གྱི་དོན་བསྒོམ་པ་ནི། ཨོཾ་བཛྲ་ཨཱཏྨ་ཀོཉཧཾ།
དེ་བཞིན་གཤེགས་པ་ཐམས་ཅད་ཀྱི་སྐུ་གསུང་ཐུགས་རྡོ་རྗེའི་བདག་ཉིད་དུ་གྱུར། ཨོཾ་སྭ་བྷཱ་ཝ་
ཤུདྡྷོཉཧཾ། སྐུ་གསུང་ཐུགས་རྡོ་རྗེའི་བདག་ཉིད་དེའང་གཟུགས་བརྙན་དང་མཚུངས་པའི་སྟོང་པ་

ཉིད་ཀྱི་རང་བཞིན་ཆོས་ཐམས་ཅད་བདག་མེད་པ་དེ་ཁོ་ན་ཉིད་ཀྱི། དེ་རང་བཞིན་གྱིས་དག་
པར་གྱུར། ཨོ་སརྦ་སམོཉཧཾ། བདག་དང༌ སེམས་ཅན་ཐམས་ཅད་དང་། ལྷ་ཐམས་ཅད་
དང༌། ཆོས་ཐམས་ཅད་བདག་མེད་པའི་ངང་དུ་མཉམ་པས་ཡེ་ཤེས་གཅིག་གི་རྒྱུ་མ་ཐུན་པར་
གྱུར་པའི་གཉིས་སུ་མེད་པའི་ཡེ་ཤེས་གཅིག་གི་ངོ་བོར་གྱུར། ཡིག་བརྒྱ་ལན་བདུན་བཟླ། རྡོར་
སེམས་ཀྱི་ཕྱག་ཆེན་བཅིངས་ཏེ། བཛྲ་སཏཱ། ཐམས་ཅད་ཀྱང་བདག་དེ་ཁོ་ན་ཉིད་ཡིན་ནོ། །
རང་གི་སྙིང་གར་ཟླ་བའི་དཀྱིལ་འཁོར་གྱི་སྟེང་དུ་ཧཱུྃ་ལས་དང་པོའི་རྡོ་རྗེ་རྩེ་ལྔ་པ། དེའི་ལྟེ་བར་
ཧཱུཾ་ཡིག་སྔགས་ཕྲེང་གིས་བསྐོར་བར་གྱུར་པར་བསམས་ལ། འོད་ཟེར་སྤྲོ་བསྡུའི་དམིགས་པ་
དང༌ལྡན་པས། ཨོཾ་བཛྲ་སཏྭ་ཧཱུྃ། ཞེས་པ་བརྒྱ་སྟོང་སོགས་སྒྲུབ་ཁང་ལ་ཉི་མ་མ་ཡལ་ཙམ་
བར་བཟླ། ཐུན་དེ་ལས་ལྡང་བ་ན། ཡིག་བརྒྱ་ལན་གསུམ་བརྗོད་དེ། དགེ་བའི་རྩ་བ་དེའང་
སེམས་ཅན་ཐམས་ཅད་དང་ཐུན་མོང་དུ་བྱས་ཏེ། དགེ་བའི་རྩ་བ་འདི་དག་གིས་བདག་དང་སེམས་
ཅན་ཐམས་ཅད་འཇིག་རྟེན་དང་འཇིག་རྟེན་ལས་འདས་པའི་རྒུད་པ་ཐམས་ཅད་དང་བྲལ་བར་
གྱུར་ཅིག །འཇིག་རྟེན་དང་འཇིག་རྟེན་ལས་འདས་པའི་ཕུན་སུམ་ཚོགས་པ་ཐམས་ཅད་དང་
ཡང་དག་པར་ལྡན་པའི་བདེ་བ་ཉིད་དང་། ཡིད་ཀྱི་བདེ་བ་གཉིས་ཀྱིས་མིའི་མཆོག་སངས་རྒྱས་
སུ་ཚེ་འདི་ཉིད་ལ་གྱུར་ཅིག །བདག་གི་དགེ་བའི་ལས་རྣམས་འདི་དག་གིས། །འཇིག་རྟེན་དུ་
ནི་མྱུར་དུ་སངས་རྒྱས་ཤོག །འགྲོ་ལ་ཕན་ཕྱིར་ཆོས་རྣམས་སྟོན་བགྱིད་ཅིང་། །སེམས་ཅན་
སྡུག་བསྔལ་མང་པོས་གཟིར་ལས་སྒྲོལ། །ཞེས་དགེ་བའི་རྩ་བ་བསྔོ། དེ་ནས་ཕྱག་རྒྱ་དགྲོལ་
བའི་ཕྱིར་སླར་ཡང་སྒེག་སོགས་ཀྱིས་མཆོད་པ་དང་ཕྱག་བཞི་གོང་ལྟར་བྱ། དེ་ནས་རང་གཞི་
ལུས་ཀྱི་ཕྱག་རྒྱ་དགྲོལ་ཏེ། ས་མ་ཡ་ཧཱུྃ། རིགས་ལྔ་དང་། རྡོར་སེམས་ཀྱི་དམ་རྒྱ་དགྲོལ་ཏེ།།
ཨོཾ་སརྦ་ཏ་ཐཱ་ག་ཏ་མ་ཧཱ ཡོ་གཱི་ཤྭ་ར་ཧཱུྃ། ལན་གསུམ། བཛྲ་མུ དེ་བཞིན་དུ། ཨོཾ་བཛྲ་
སཏཱ་ཧཱུཾ། བཛྲ་མུ ཨོ་བཛྲ་རཏྭཱ་ཧཱུྃ། བཛྲ་མུ ཨོ་བཛྲ་དྷརྨཱཧཱུྃ། བཛྲ་མུ ཨོ་བཛྲ་
ཀརྨ་ཧཱུཾ། བཛྲ་མུ ཨོ་བཛྲ་སཏཱ་ཧཱུྃ། བཛྲ་མུ རྡོ་རྗེ་བསྡམས་པ་ལས་གུང་མོ་གཉིས་རྩེ་
སྤྲད་ཅིང་ཚིགས་གསུམ་པ་ཅུང་ཟད་བཀུག་པ་རྡོ་རྗེ་རིན་ཆེན་གྱི་དམ་རྒྱ་དཔྲལ་བར་བཞག་སྟེ།
ཨོ་བཛྲ་རཏྣ་ཨ་བྷི་ཥིཉྩ་ཞེས་རིན་པོ་ཆེའི་ཅོད་པན་གྱིས་དབང་བསྐུར། ཨོཾ་ཊུ་གི་སྐབས་ཀྱི་ཕྱག་
རྒྱ་བཅས་ཏེ། སརྦ་མུ་ཏྲ་མེ་ཏྲི་བྷི་དྲི་ཀུ་རུ་ཝཱ་ར་ཀཱ་ཝཱ་ཙེ་ན་ཁཾ། ལན་གཉིས་ཀྱིས་གོ་བགོ །

རྡོ་རྗེ་ཐལ་མོ་སྤྱི་བོར་བརྡབས་ཏེ། ༀ་བཛྲ་ཏུཥྛ་ཡ་ཧོ ཞེས་མཉེས་པར་བྱ། བཛྲ་སཏཱ།
ཞེས་དང་། ཡིག་བརྒྱ་ལན་བདུན་བཟླས་ཏེ། ཁྱོད་ཀྱིས་སེམས་ཅན་གྱི་ཁམས་ལ་རྗེས་སུ་
བརྩེ་བས་བཀའ་སྩལ་ཞིང་རྣལ་འབྱོར་ཆིག་ལྡན་བསྒྲུབས་ཏེ་སེམས་ཅན་གྱི་དོན་མཛད་ན། སོ་
སོའི་སྐྱེ་བོ་རྣལ་འབྱོར་ལ་དབང་མ་ཐོབ་པ་རྣམས་བསྐྱུད་ངས་པའམ། ཡོ་བྱད་མ་ཚང་བ་ལ་སོགས་
པ་བདག་གིས་ཆོ་ག་མ་ཚང་བའི་ཉེས་པ་གང་ཅུང་ཟད་བགྱིས་པ་གང་ལགས་པ་དེ་དག་ཐམས་ཅད་
བཟོད་པར་མཛད་དུ་གསོལ། ཞེས་བརྗོད་ནས་སྤྱོད་ལམ་ལ་འཇུག་གོ །དེ་ནས་གཏོར་བསྔོ་
སོགས་རྒྱུན་གྱི་རྣལ་འབྱོར་བྱ། དེ་ནས་སྲོད་ཐུན་ལ་བབས་པ་ན་ཆབ་བླངས་ཏེ། གསོལ་འདེབས།
མཆོད་པ་བྱིན་རླབས་སོགས་ནས་བཟོད་གསོལ་བར་གོང་དང་འདྲ། ཉལ་བའི་ཚེ་ཐུན་བསྡུས་
པའི་སྟོང་ཉིད་དེའི་ངང་ལས་རང་ཉིད་ལྷ་སྐུ་གདན་དང་བཅས་པ་འོད་ཟེར་གྱི་རྣམ་པས་སྟོང་པ་ཉིད་
དུ་གྱུར་པར་བློ་གཞག །སླར་ཡང་ལྷ་སྐུ་སྒྱུ་མ་ལྟ་བུར་ལངས་ནས་སྤྱོད་ལམ་ལ་འཇུག་པ་འདྲ།
ལངས་ཏེ་བསྔོ་སྨོན་རྒྱས་པར་བྱེད་ཅིང་། ཆག་མེད་གཞན་ཡོད་ན་བྱས་ཏེ་སླར་ཡང་སྟོང་ཉིད་ཀྱི་
ངང་དུ་གཉིད་ལོག་གོ །སང་ཐོ་རངས་གཉིད་སད་པ་ན། སྟོང་པ་ཉིད་ལས་ལྷ་སྐུ་སྒྱུ་མ་ལྟ་བུར་
ལངས་ནས་བཤང་གཅི་དོར་ལ་རྡོ་རྗེ་གནོད་སྦྱིན་གྱི་སྔགས་བཟླས་པས་ཁ་ལག་བཀྲུ། སྟན་ལ་
འཁོད་དེ་བརྒྱུད་འདེབས་སོགས་སྔར་བསྟན་པ་བཞིན་རྒྱས་པར་བཟོད་གསོལ་བར་བྱས་ནས་ཉི་མ་
ཤར་གོང་གྲོལ་བ་ནི་ཐོར་ཐུན་དང་པོའོ། །གཉིས་པ་མན་ཆད་ལ་བརྒྱུད་འདེབས། སྐྱབས་སེམས་
སོགས་ནས་བཟོད་གསོལ་བར་སྔར་བཞིན་འགྲེའོ། །དེ་ལྟར་ཐུན་བཞིར་བཅད་པའི་བསྙེན་ཚད་
ནི། རྒྱུད་ལས་དུས་ཀྱི་བསྙེན་པ་ཟླ་བ་བཞི། གྲངས་ཀྱི་བསྙེན་པ་བྱེ་ཆུང་གཅིག་བཟླ་དགོས་
པར་བཤད་ཀྱང་། དེང་སང་ཟླ་བ་གཅིག་གི་ཁོངས་སུ་འབུམ་ཕྲག་བཅུ་ཁ་སྐོང་དང་བཅས་པ་བཟླ་
དགོས་སོ། །ཐུན་གྱི་སྒང་ལ་གཉིད་དང་། གླལ་བ་དང་། ལུད་པ་དང་། བཤང་གཅི་དང་།
འོག་རླུང་དང་། ཐ་མལ་གྱི་གཏམ་སོགས་ཤོར་ན་དེའི་བར་གྱི་གྲངས་དོར་ལ་སླར་ཕྲེང་བའི་མགོ་
ནས་བགྲང་བ་ཙམ་ནི་ངེས་པར་དགོས་ཀྱི། གཞན་བྱ་རྒྱུད་ལྟར་ན་ཉེ་རེག་དང་བཅས་ཏེ་མགོ་
ནས་བསྐྱར་བར་བཤད་དོ། །ཐུན་གྱི་ངོ་བོ་ལ་ཇི་ལྟར་བྱ་བར་བཤད་ཟིན་ཏོ། །གཉིས་པ་ཐུན་
མཚམས་བཤད་པ་ནི། དེའང་ཉི་མ་ཤར་ཙམ་ལ་ཐོར་ཐུན་གྲོལ་ནས་སྔ་དྲོའི་བཟའ་བཏུང་ལོངས་
སྤྱད། གཏོར་མ་སོགས་ཆག་མེད་ཀྱི་ཆོས་སྤྱོད་གཞན་དགོས་པའང་འདིར་བྱ། དེ་ནས་སྔ་ཐུན་

ལ་ཞུགས་ཏེ་ཉིན་གུང་མ་ཟིན་ཙམ་ལ་ཐུན་གྲོལ་ནས་གུང་ཚིགས་བྱ་ཞིང་
། རྒྱུད་སྡེ་འོག་མ་གསུམ་
གྱི་བསྙེན་པའི་སྐབས་སུ་སྔགས་པ་ཁྱིམ་པ་ཡིན་ཡང་། བཤེས་སྤྲིང་ལས། འཚེ་དང་ཆོམ་རྐུན་
འཁྲིགས་པ་རྫུན་དང་ནི། །ཆང་དང་དུས་མིན་ཟས་ལ་ཆགས་པ་དང་། །མལ་སྟན་མཐོ་ལ་དགའ་
དང་གླུ་དག་དང་། །གར་དང་ཕྲེང་བའི་ཁྱད་པར་རྣམས་སྤང་ཞིང་། །དགྲ་བཅོམ་ཚུལ་ཁྲིམས་
རྗེས་སུ་བྱེད་པ་ཡི། །ཡན་ལག་བརྒྱད་པོ་འདི་དག་དང་ལྡན་ན། །གསོ་སྦྱོང་འདོད་སྤྱོད་ལྷ་
ལུས་ཡིད་འོང་བ། །སྐྱེས་པ་བུད་མེད་དག་ལ་སྩོལ་བར་བགྱིད། །ཅེས་དཔལ་མགོན་ཀླུ་སྒྲུབ་
ཀྱིས་གནས་འཇོག་གི་མདོ་ལས་བཏུས་པའི་ཡན་ལག་བརྒྱད་ཀྱི་བསླབ་བྱ་ལ་ངེས་པར་གནས་
དགོས་པས། དུས་མ་ཡིན་པའི་ཕྱི་དྲོའི་ཁ་ཟས་ཟ་མི་རུང་ལ། ཤ་ཆང་། སྒོག་བཙོང་། ལ་
ཕུག་སོགས་དང་མ་འདྲེས་པའི་ཁ་ཟས་གཙང་མ་འདིར་ལོངས་སྤྱད། ཉིན་གུང་ཡོལ་བ་དང་
དགོངས་ཐུན་ལ་ཞུགས་ཏེ། དེ་ནས་རང་གི་ཁང་པ་ལ་ཉི་འོད་ནུབ་པ་ཙམ་གྱི་ཉི་རྒས་ཀྱི་ཆ་ལ་
ཐུན་མཚམས་ཁེལ་བར་བྱས་ཏེ་ཇ་སོགས་ཕྱི་དྲོ་མི་གནོད་པའི་རིགས་ལོངས་སྤྱོད། ཉི་མ་ནུབ་
ནས་སྲོད་མ་ཡོལ་གྱི་བར་སྲོད་ཐུན་བསྐྱངས་ཏེ་ནམ་གྱི་གུང་ལ་འབྱུང་བཞི་ཆ་སྙོམས་ཆེད་དུ་མནལ་
ཕྱིར་ཉལ་ལོ། །ཐུན་མཚམས་དེ་དག་ཏུ་སྨྲ་དགོས་པ་རྣམས་སྔགས་གཡོག་ལ་སྨྲ་ཞིང་། ཐུན་
གྱི་སྒང་ལ་སྨྲ་བ་གཅད། བཤང་གཅི་དོར་བ་དང་བཟའ་བཏུང་ཟོས་པའི་རྗེས་དང་། ཐུན་ཚུགས་པ་
དང་ཆབ་ངེས་པར་ལེན། མཚམས་ནས་འདྲ་མ་ཞེས་ཐུན་སྔ་མ་ལས་ཕྱི་མ་ཁད་ཀྱིས་རིང་དུ་བཏང་
ནས་དུས་ཀྱི་བསྙེན་པ་ཟླ་བ་གཅིག་ལ་དཔེར་ན་ཉིན་ཞག་བཅོ་ལྔ་དེ་ལ་ཐུན་རིང་ཚད་བྱ། དེ་
ནས་ཇེ་ཐུང་གཏོང་བ་སོགས། མདོར་ན་ཟླ་བའི་འཕེལ་འགྲིབ་དང་འདྲ་བ་ཞིག་དགོས། མཚམས་
འོག་ཏུ་མེད་པའི་མི་དང་དུད་འགྲོ་སོགས་རང་གིས་ཕར་མཐོང་ན་མཚམས་རལ་བ་དང་། དེ་
དག་གིས་ཚུར་འང་མཐོང་ནའང་མཚམས་བུག་པར་འགྲོ་བས་ངེས་པར་འཛེམ། རྒྱུད་སྡེ་འོག་མ་
གསུམ་གྱི་སྐབས་སུ་ཐུན་གྱི་སྒང་ལ་ཆུ་བཙག་པ་སོགས་མི་རུང་བས་གཅིན་འཆོར་བའི་ཉེན་ཡོད་
ན། ཐུན་ཡུན་ཐུང་ཐུང་གིས་ཐུན་དྲུག་བྱ་བའམ། སྐོམ་གྱི་ཚོད་བྱ་བ་སོགས་ཀྱི་གནད་ཤེས་
དགོས། གོས་དང༌ ལྷམ་སྟན་སོགས་སྤྱི་ཆགས་པའི་བགོ་བ་མི་གྱོན། ཐུན་མཚམས་རྣམས་
སུའང་དམ་བཅའ་ཅན་གྱི་ཆག་མེད་ངེས་པ་ཅན་ཡིན་ན་མ་གཏོགས་ཁ་ཏོན་སྣ་ཚོགས་པ་མི་བྱ་བར་
གྲངས་སུ་མི་འཇུག་ཀྱང་། ཁ་སྐོང་བ་སོགས་ལ་ཕན་པས་བཟླས་པ་ཁོ་ན་བྱ་ཞིང་སེམས་གཡེངས་

རྐྱེན་དུ་མི་འགྲོ་བའི་ཚུལ་ལ་བསླབ་བོ། །དེ་ལྟར་བསྙེན་པ་དངོས་གཞི་སོང་ནས་མཚམས་གྲོལ་
རྒྱུའི་གོང་དུ་ཞག་འགའི་བར་ལ་དཀྱིལ་འཁོར་སྒྲུབ་མཆོད་བྱའོ། །གཞན་དཔལ་རྩེ་དང་རྣམ་
རྒྱལ་སོགས་ལའང་འདིས་འགྲེ་ཞིང་། ཁ་སྐོང་སྦྱིན་སྲེག་ཀྱང་གྲངས་གསོག་ཏིལ་འབའ་ཞིག་
འབུལ་བ་དང་། ཉི་མ་ཇི་ཙམ་སྦྱིན་སྲེག་བྱེད་པ་དེའི་བར་དུ་ཐལ་བ་རྣམས་དཀྲུགས་བརྡལ་དུ་མ་
སོང་བར་ཅུང་ཟད་ནན་ཙམ་བྱས་པའི་ཁར་ཡམ་ཤིང་བརྩིགས་ནས་མཛད་པ་ཕྱག་ལེན་ནོ། །
གསུམ་པ་རྗེས་ཀྱི་བྱ་བ་ནི། བསྔོ་སྨོན་དང་བཀྲ་ཤིས་བྱས་ལ་དགའ་སྟོན་གྱི་ཙཱ་རུའི་བཟའ་བ་
དང༌། སྦྱིན་སྲེག་ཚར་བའི་མཇུག་ཡིན་ན་འབྲས་མ་གྲུགས་པའི་འོ་ཐུག་སྦྲང་རྩི་ཅན་བསྒྲུབས་ཏེ་
ལོངས་སྤྱད། མཚམས་འོག་ཏུ་མ་ཞུགས་པའི་མི་དང་ཁད་ཀྱིས་ཕྲད་ལ་གྲིབ་དང་འདྲིས་སུ་
གཞུག །ལྷ་ལ་རྒྱང་བསྐྱུར་དུ་མ་སོང་བར་བཟླས་སྒོམ་དང་། དགེ་བའི་བྱ་བས་དུས་འདའ་
བར་བྱའོ། །དེ་དག་གིས་ནི་རྣལ་འབྱོར་རྒྱུད་ཀྱི་ཡི་དམ་རྣམས་ཀྱི་བསྙེན་པ་ཇི་ལྟར་བྱ་བའི་རིམ་
པ་གཅིག་ཤེས་ཀུན་འགྲོལ་གྱི་ཚུལ་དུ་བསྟན་ཟིན་ཏོ།། །།
༈ བཞི་པ་རྣལ་འབྱོར་བླ་མེད་ཀྱི་བསྙེན་པ་ཇི་ལྟར་བྱ་བའི་ཚུལ་ལ་དོན་གསུམ། སྤྱི་
དོན་གྱིས་ཁོག་བཀྲོལ། ལག་ལེན་བྱེ་བྲག་ཏུ་བཤད། ཚད་དང་འབྲས་བུ་སྨོས་པའོ། །དང་
པོ་ལ་གཉིས། བསྙེན་སྒྲུབ་ཀྱི་རྣམ་གཞག་དང་། བཟླས་པའི་རྣམ་གཞག་གོ །དང་པོ་ནི།
འདུས་པའི་རྒྱུད་ཕྱི་མ་ལས། ཐུན་མོང་མཆོག་གི་དབྱེ་བ་ཡིས། །བསྙེན་པ་རྣམ་པ་གཉིས་སུ་
འདོད། །ཐ་མལ་པ་ནི་རྡོ་རྗེ་བཞི། །མཆོག་ནི་ཡན་ལག་དྲུག་གིས་སོ། །ཞེས་གསུངས་པ་
ལྟར་སྤྱིར་ནི་དབང་བརྟུལ་རྡོ་རྗེ་བཞི་སོགས་ཀྱིས་བསྐྱེད་པ་རིམ་པ་དང་པོ་དང་། དབང་རྣོན་
ཡན་ལག་དྲུག་སོགས་རིམ་པ་གཉིས་པ་ལ་སློབ་པ་ལ་བསྙེན་པ་ཞེས་བྱ་སྟེ། དབང་རབ་གནས་
སོགས་བྱེད་ན་སྒྲུབ་ལ་མི་བྱེད་ན་འཇོག་པ་མ་ཡིན་པར་བྱང་ཆུབ་སྒྲུབ་པའི་ཆེད་དུ་བར་ཆད་མེད་
པར་བསྒོམ་པར་བྱ་བ་ཡིན་ལ། བསྐྱེད་རིམ་ཁོ་ན་ལ་ལྟོས་པའི་བསྙེན་སྒྲུབ་ཀྱང་ཚུལ་བཞིན་བྱེད་
ན། ཐོག་མར་མེ་ཏོག་ཕོག་པའི་ལྷའམ་གཙོ་བོ་རྐྱང་པ་ལ་གསལ་སྣང་བརྟན་པོར་མ་གྱུར་བར་དུ་
བསྒོམ་པ་ནི་བསྙེན་པ་སྟེ། དྲན་པ་གཅིག་པ། དེ་ནས་དཀྱིལ་འཁོར་ཡོངས་རྫོགས་གསལ་
སྣང་བརྟན་པོར་ཐོབ་ཀྱི་བར་དུ་བསྒོམ་ལ་དེ་དག་གི་དུས་རྟགས་གྲངས་ཚད་རྫོགས་བར་བཟླ་བ་ཉེ་
བསྙེན་ཏེ་རྟོག་པའི་རྣལ་འབྱོར། དེ་ནས་རྡུལ་ཚོན་སོགས་དཀྱིལ་འཁོར་མཚན་ཉིད་ཚང་བ་

བཞེངས་ནས་ཟླ་བ་དྲུག་ལ་སོགས་པར་བར་མ་ཆད་པར་སྒོམ་བཟླས་སྦྱིན་སྲེག་མཆོད་གཏོར་ལ་
བརྩོན་པ་སྒྲུབ་པ། དེས་མ་འགྲུབ་ན་ཁྱད་པར་གྱི་ཆོ་ག་དང་ལྡན་པས་ལན་གསུམ་ལ་སོགས་པ་
སྤོགས་ཤིང་རྡོ་རྗེ་སེམས་དཔའ་བསད་པའི་ཆོ་ག་ཞེས་བྱ་བ་དྲག་ཤུལ་སྒྲུབ་པ་ལ་སོགས་པ་ནི་སྒྲུབ་
པ་ཆེན་པོ་སྟེ། ལྷ་སྒོམ་སྔགས་བཟླས་སུ་རློམས་པའི་ཙབ་ཙོབ་མང་པོ་ལ་མ་ལྟོས་པར་རྩ་བའི་ཡི་
དམ་གཅིག་གྲུབ་པས་ལས་དང་དངོས་གྲུབ་ཐོགས་པ་མེད་པ་འགྲུབ་པར་འགྱུར་བས་རྒྱ་གར་བ་
དང༌། སྔོན་བྱོན་བོད་ཀྱི་རྡོ་རྗེ་འཛིན་པ་ཆེན་པོ་རྣམས་ཀྱིས་ཕྱག་གཞེས་སུ་མཛད་པར་ཟད་དོ། །
ད་ལྟའི་སྐབས་སུ་དེ་ལྟར་བྱེད་མཁན་སྲིད་མཐའ་མ་བཀག་ཙམ་དུ་གྱུར་མོད། དབང་རབ་
གནས་སྦྱིན་སྲེག་སོགས་རྡོ་རྗེ་སློབ་དཔོན་གྱི་ལས་རབ་འབྱམས་སྒྲུབ་པ་ལ་བཟླས་པའི་བསྙེན་པ་
མཐར་ཕྱིན་པ་ཙམ་མ་སོང་ན་ཤིན་ཏུ་མི་རུང་སྟེ། སྙིང་པོ་མདོར་བསགས་ལས། དཀྱིལ་
འཁོར་མཆོག་གི་སློབ་དཔོན་གྱིས། །སྔོན་དུ་བསྙེན་པ་ལ་འབད་ནས། །དེ་ནས་དཀྱིལ་འཁོར་
དེ་ཉིད་ནི། །ཤིན་ཏུ་དུལ་བས་བརྟག་པར་བྱ། །ལྷ་ནི་མཉེས་པར་མ་བྱས་ན། །བདག་ཉིད་
རྣམ་པར་སུན་འབྱིན་ཡིན། །ཞེས་དང༌། དཀྱིལ་ཆོག་རྡོར་ཕྲེང་ལས། །ཐམས་ཅད་མཁྱེན་
པའི་ལམ་ཤེས་པས། །སྔོན་དུ་བསྙེན་པས་ཚོགས་བསགས་ཤིང་། །བགེགས་ནི་རྣམ་པར་
ཉམས་བྱེད་བྱ། །བསྙེན་པ་མེད་པས་དངོས་གྲུབ་མེད། །ཅེས་གསུངས་པའི་རྗེས་སུ་འབྲངས་
ནས་གྲངས་བསྙེན་ཙམ་གྱི་ཕྱག་ལེན་མཛད་པ་ནི་མང་ཞིང་མཛད་ཚུལ་གྲུབ་མཐའ་སོ་སོས་ཕྱག་
གཞེས་ཐ་དད་པར་སྣང་སྟེ། གཙོ་བོར་ཡེ་ཤེས་བརྙེས་ན་གྲངས་བསྙེན་ཙམ་ལ་ལྟོས་མི་དགོས་
ཀྱང་། དེང་སང་ནི་ཡེ་ཤེས་ཇི་བཞིན་བརྙེས་པ་དཀོན་པས་ངེས་པར་དཀྱིལ་འཁོར་སོ་སོར་ལས་
རུང་གི་ཆེད་དུ་བསྙེན་བཟླས་བྱེད་པ་ཉིད་བཟང་ཞིང་། འོན་ཀྱང་དབང་བསྐུར་གང་དགོས་ཀྱི་
དཀྱིལ་འཁོར་ལ་བསྙེན་བཟླས་ཚད་ལྡན་མི་འགྲུབ་པས། རྒྱུད་སྡེ་བཞི་གའི་དབང་འཆད་པ་པོ་
ལྟ་བུའི་གང་ཟག་ཡིན་ན། བྱ་རྒྱུད་ལ་རིགས་གསུམ་སྤྱི། སྤྱོད་རྒྱུད་ལ་རྣམ་སྣང་མངོན་བྱང་།
རྣལ་འབྱོར་རྒྱུད་ལ་རྡོར་དབྱིངས། བླ་མེད་ཕ་རྒྱུད་ལ་གསང་འདུས་མི་བསྐྱོད་པ། འཇིགས་
བྱེད། གཤེན་དམར། མ་རྒྱུད་ལ་རིགས་དྲུག་ཆ་མཉམ་སངས་རྒྱས་མཉམ་སྦྱོར། བདེ་
མཆོག་ལུ་ནག་དྲིལ་གསུམ་གང་མོས། གཉིས་མེད་ལ་དུས་འཁོར། དཔལ་ཀྱེ་རྡོ་རྗེ་བཅས་ཀྱི་
དུས་གྲངས་ཀྱི་བསྙེན་པ་རེ་བགྱིད་ན་ལེགས་པ་ཡིན་ཅིང་། དེ་ལྟར་གཞི་བསྙེན་སྔོན་དུ་སོང་བའི་

རྡོ་རྗེ་སློབ་དཔོན་དེས་དབང་བསྐུར་བའི་སྐབས་སུ་བབས་པ་ན་བྱེ་བྲག་གི་བསྙེན་པ་ལྷ་ལ་གནང་
བ་ཞུ་བའི་དོན་དུ་ཞག་བདུན་ལ་སོགས་པ་བྱ་སྟེ། ཡོ་ག་སྟོད་འགྲེལ་ལས། དཀྱིལ་འཁོར་བྲི་བའི་
དུས་སུ་ཞག་བདུན་གྱི་བར་དུ་རྡོ་རྗེ་སེམས་དཔའི་སྦྱོར་བས་རྣལ་འབྱོར་ཆེན་པོ་བྱས་ལ། ཏིང་ངེ་
འཛིན་གསུམ་བསྒོམས་ནས་དེ་ནས་དཀྱིལ་འཁོར་བྲི་བར་བྱའོ། །ཞེས་གསུངས་སོ། །གཉིས་
པ་བཟླས་པའི་རྣམ་གཞག་ལ་ལྔ། བཟླ་བྱའི་སྔགས། བཟླ་ཡུལ་ཕྲེང་བ། ཇི་ལྟར་བཟླ་བའི་
ཚུལ། བཟླ་བྱའི་ཚད། བཟླས་པའི་དགོས་པའོ། །དང་པོ་ལ་གསུམ། ངོ་བོ། སྒྲ་དོན།
དབྱེ་བའོ། །ངོ་བོ་ལ་དོན་དམ་བརྡར་བཏགས་གཉིས་ཀྱི་དང་པོ་ནི། སྟོང་པ་ཉིད་དང་སྙིང་རྗེ་
དབྱེར་མེད་པའི་བྱང་ཆུབ་ཀྱི་སེམས་ཡིན་པར་འདོད་ལ། བླ་མ་གོང་མ་འགའ་ཞིག་ནི་དབྱངས་
གསལ་ཐབས་ཤེས་སུ་གནས་པ་ལ་བཞེད་དེ། དོན་དམ་པའི་སྔགས་ཀྱི་ངོ་བོ་ཡིན་ལ། ཡི་གེ་
འདུས་པ་གང་ཞིག་ཡང་ཡང་བཟླས་པས་དངོས་གྲུབ་འགྲུབ་པ་ནི་བརྡར་བཏགས་ཀྱི་སྔགས་ཀྱི་ངོ་
བོའོ། །གཉིས་པ་ནི་སྤྱན་འདྲེན་པའམ་དེ་ཁོ་ན་ཉིད་བསྐུལ་ཞིང་ཉོན་མོངས་སོགས་འཇོམས་པར་
བྱེད་པས་སྔགས་སུ་བཞེད་དེ། རྡོ་རྗེ་རྩེ་མོ་ལས། ཅི་ཕྱིར་སྔགས་སུ་བརྗོད་པར་བྱ། གསང་
སྔགས་རྣམས་ནི་བོད་བྱེད་ཅིང་། གདུག་པ་ཐམས་ཅད་སྐྱོད་པར་བྱེད། །ཉོན་མོངས་ལ་སོགས་
འཇོམས་བྱེད་ཅིང་། །སངས་རྒྱས་ཆོས་ནི་སྤྱན་འདྲེན་ཡིན། །ཞེས་གསུངས་པ་ལྟར་རོ། །གསུམ་
པ་ལ། དོན་དམ་པའི་སྔགས་ནི་ཡིད་སྐྱོབ་ཀྱི་མཚན་ཉིད་ཅན་ཡིན་ཞིང་། དེ་ལ་དབྱེ་ན་གསུམ་
སྟེ། གསང་བ་སྤྱི་རྒྱུད་ལས། གསང་སྔགས་ཀུན་གྱི་དབྱེ་བ་ཡང་། །རྣམ་པ་གསུམ་དུ་ཤེས་
བྱ་སྟེ། །རིག་སྔགས་ཐབས་ཀྱི་ངོ་བོ་ཉིད། །གཟུངས་སྔགས་ཤེས་རབ་ངོ་བོ་ཉིད། །གསང་
སྔགས་གཉིས་མེད་ཡེ་ཤེས་སོ། །ཞེས་བཤད་པས། ཐབས་ཤེས་ཆ་མཉམ་དུ་གཙོ་བོར་བསྟན་
པ་གསང་སྔགས་དང་། ཐབས་ཙམ་ཞིག་གཙོ་བོར་སྟོན་པ་རིག་སྔགས་དང་། ཤེས་རབ་ཙམ་
ཞིག་གཙོ་བོར་སྟོན་པ་གཟུངས་སྔགས་རྣམས་སུ་འདོད་ཅིང་། དེ་ལའང་བཟོད་པའི་རྒྱུའི་གཟུངས།
ཆོས་འཛིན། དོན་འཛིན། སྔགས་ཀྱི་གཟུངས་རྣམས་སུ་དབྱེར་ཡོད་དོ། །བརྡར་བཏགས་
པའི་སྔགས་ལ་དབྱེ་ན་ནང་གི་སྔགས་དང་། ཕྱིའི་སྔགས་སོ། །དང་པོ་ནི། གསང་གནས་ཀྱི་
རྩ་འདབ་ལ་དབྱངས་དང་གསལ་བྱེད་ཀྱི་སྡེ་ཚན་བརྒྱད་མི་གསལ་བར་གནས་པ་མགྲིན་རྐན་གྱི་བྱ་
བ་ལས་གསལ་བར་སྐྱེ་བ་སྟེ། སམྦི་ཊ་ལས། དེ་ལ་ཨཱ་ལི་ཀཱ་ལི་འདྲེས། སྡེ་ཚན་བརྒྱད་ནི་

རྣམ་པར་གནས། །སྔགས་ཀྱི་གཟུགས་ཀྱིས་ལུས་ཅན་གྱི། །ལས་ཀྱི་ཚོགས་ནི་བྱེད་པར་འགྱུར། །
ཞེས་གསུངས་པ་ལྟར་རོ། །གཉིས་པ་ཕྱིའི་སྔགས་ལ་དབྱེ་བ་གསུམ་སྟེ། སྦྱོར་ཚུལ་གྱི་སྒོ་ནས་
དབྱེ་ན། རྡོ་རྗེ་ཕྲེང་བ་ལས། སྤྲུལ་དང་བསྡུས་དང་མཐའ་མེད་དང་། །མགོ་མེད་ཡོངས་སུ་
ཤེས་པ་ཡིས། །ཨོ་དང་ཧཱུཾ་ཕཊ་སྭཱ་ཧཱ་མཐའ། །སྤྲུལ་ཞེས་བྱ་བར་མངོན་པར་བརྗོད། །རང་
གི་ངོ་བོ་བརྗོད་པ་ནི། །བཏུས་པའི་མཚན་ཉིད་མིང་ཅན་ནོ། །ཨོཾ་སོགས་ཡོད་ལ་ཞབས་མེད་
པ། །མཐའ་མེད་བྱ་བའི་མིང་ཅན་ནོ། །ཐམས་ཅད་ཡོད་ལ་ཨོ་མེད་པ། །མགོ་མེད་ཅེས་ནི་
བཤད་པ་ཡིན། །ཞེས་གསུངས་པ་ལྟར་བཞིའོ། །རིགས་ཚན་གྱི་སྒོ་ནས་དབྱེ་ན། གསང་
སྔགས། གཟུངས་སྔགས། རིགས་སྔགས་གསུམ་སྟེ། དེ་དག་ཀྱང་ཕྱིའི་སྔགས་ཀྱི་སྐབས་
འདིར་ལྷ་ཕོའི་སྔགས་གསང་སྔགས། མོའི་སྔགས་རིག་སྔགས། གཉིས་ཀའི་ཕྱོགས་སུ་མ་
ལྷུང་བའི་ལས་ཚོགས་ཀྱི་སྔགས་སོགས་གཟུངས་སྔགས་སུ་བཞེད་དེ། ཛྙཱ་ན་ཤྲཱིའི་མཐའ་གཉིས་
སེལ་བ་ལས། གསང་སྔགས་དང་རིག་སྔགས་དང་གཟུངས་སྔགས་དག་གི་མཐུ་ནི་ཤེས་རབ་
དང་ཐབས་དང་། ཤེས་རབ་དང་ཡེ་ཤེས་དང་། ཤེས་རབ་དང་དྲན་པ་ཐོབ་པར་བྱེད་པས་ན་
ཡོན་ཏན་དེ་གསུམ་ཐོབ་པའོ། །དེ་ཡང་ལྷ་ཕོའི་ནི་གསང་སྔགས། མོའི་ནི་རིག་སྔགས། སྔགས་
གཅིག་ཉིད་ལྷ་ཕོ་མོ་གཉིས་ཀའི་སྔགས་སུ་འགྱུར་བ་ནི་གཟུངས་སྔགས་སོ། །ཡང་སྔགས་གཅིག་
ཉིད་ལ་དེ་གསུམ་ཆར་ཚང་བ་དང་། ལྷ་གཅིག་ཉིད་ལ་སྔགས་དེ་གསུམ་ཆར་ཚང་བའང་ཡོད་ལ།
རིག་སྔགས་དང་གཟུངས་སྔགས་གཉིས་ལྷ་མོར་བཞག་པའང་ཡོད་པས་ཐམས་ཅད་དུ་ནི་གཅིག་ཏུ་
མ་ངེས་སོ། །ཞེས་གསུངས་པ་ལྟར་རོ། །བརྡ་དོན་གྱི་སྒོ་ནས་དབྱེ་བ་ནི། རབ་ཏུ་སྒྲོན་གསལ་
ལས། སྙིང་པོ། ཉེ་སྙིང་། སྙིང་པོ་བསྐུལ་བ། རྩ་སྔགས། ཕྲེང་སྔགས། རིག་སྔགས།
གཟུངས་སྔགས། ས་བོན། ཕྱུང་སྔགས། མིང་ཡིག་དང་པོའི་སྔགས་ཏེ་བཅུར་ཕྱེ་ནས་གསུངས་པ་
ལྟ་བུའོ། །དེ་རྣམས་ཀྱང་རིམ་པ་བཞིན་དུ་ལྷ་དངོས་སུ་བརྗོད་པ། ཡན་ལག་གི་སྒོ་ནས་བརྗོད་
པ། ཐུགས་ཀྱི་ནུས་པ་ནན་གྱིས་བདག་ལ་འཇུག་པ། འདོད་ལྷ་མངོན་དུ་བྱེད་པ། མཆོད་
པའི་ཆུན་འཕྱང་འབུལ་བ། ས་འོག་སོགས་ཀྱི་དངོས་གྲུབ་སྒྲུབ་པ། རྒྱལ་པོ་སོགས་ཀྱི་འཇིགས་
པ་ཟློག་པ། ལྷ་བསྐྱེད་པ། གསང་གནས་དམ་ཚིག་གི་དཀྱིལ་འཁོར་སྤྲོ་བ། མིང་གི་ཡི་གེ་
དང་པོ་ཟློས་པ་རྣམས་སོ། །གཞན་ཡང་རྩ་སྔགས་སྐུ། སྙིང་པོ་གསུང་། ཉེ་སྙིང་ཐུགས་སྐུལ་

བར་བྱེད་པའི་སྔགས་སུའང་བཤད་ཅིང་། ཇོ་བོ་རྗེས་ནི། སྙིང་རྗེ་དང་ཤེས་རབ་ཀྱི་ཐབས་
ཤེས་དབྱེར་མེད་པའི་བྱང་ཆུབ་ཀྱི་སེམས་ནི་ལྷའི་སྙིང་པོ་ཡིན་ལ། སེམས་སྐུལ་བར་བྱེད་པའི་སྙིང་
པོ་དང་། ཉེ་བར་སྐུལ་བའི་ཉེ་སྙིང་དང༌། འཇིག་རྟེན་པའི་སེམས་ལས་སྐྱོབ་པས་གསང་སྔགས་
དང་། ཡང་ཡང་དུ་བསྐུལ་བས་ཤེས་རབ་ཁྱད་པར་ཅན་སྐྱེད་པས་རིག་སྔགས་དང་། བྱང་ཆུབ་
ཀྱི་སེམས་མི་བརྗེད་པའི་དྲན་པ་སྐྱེད་པས་གཟུངས་སྔགས་སོ། །ཞེས་ཀྱང་གསུངས་སོ། །གཉིས་
པ་བཟླ་ཡུལ་ཕྲེང་བའི་རྣམ་གཞག་ལ་དགུ །དང་པོ་རྒྱུ་ནི། སམྦྷཊ་ལས། ཤེལ་དང་ཉ་ལྕིབས་
མུ་ཏིག་དང་། །ཁམས་ནི་དཀར་པོ་ལ་སོགས་གཞན། །ཞེས་སོགས་གསུངས་པའི་ཁམས་དཀར་
པོ་ནི་རུས་པ་དང་། སོགས་སྒྲས་རྡོའི་ཁྱད་པར་དཀར་པོ་སོགས་དང་། གཞན་ནི་ནོར་བུ་དཀར་
པོར་བཤད་ལ། དབང་གི་ཕྲེང་བ་གུར་གུམ་སོགས་ཀྱི་དོན་ནི་གུར་གུམ་སོགས་དྲི་བཟང་སྣ་ཚོགས་
ཀྱི་ལྡེ་གུའི་རིལ་བུ་ལ་མིག་ཕུག་པའོ། །ལས་ཐམས་ཅད་ལ་ཐུན་མོང་དུ་བསྔགས་པ་ནི། དེ་
ལས། ཞི་རྒྱས་དབང་དང་མངོན་སྤྱོད་ལ། །བོ་པུ་ཏྲ་ཛཱི་བ་ཀ་ཟུར་ཆག་པའོ་ཏེ་ཙེ་ནི་ལས་ཀུན་
བྱེད། ཅེས་གསུངས་པ་ལྟར་ལ། དེའང་རྒྱ་ནག་ཕྱོགས་ནས་འོངས་པ་འདི་ཉིད་མིན་པར་ལྷོ་
བལ་ནས་འོངས་པའི་འཇག་ལྷུ་འདྲ་བ་གང་བུ་གཅིག་གི་ནང་དུ་བརྒྱ་རྩ་འོང་བར་གྲགས་པ་འདི་
ཉིད་ཡིན་ཞེས་པཎ་ཆེན་ནགས་རིན་གསུང་ཟེར། མངོན་བརྗོད་ལས། དུང་ཆེན་ཕྲེང་བ་བླངས་
ནས་སུ། །ཞེས་གསུངས་པ་ལྟར་མ་རྒྱུད་རྣམས་ལས་སྐྱེས་པ་གྲིར་ཤི་བའི་ཐོད་པའི་ཕྲེང་བ་ལ་
བསྔགས་པ་ཆེ། བརྟགས་གཉིས་ལས་ཀྱང་ལས་མཐུན་གྱི་ཕྲེང་བ་སོ་སོར་བཤད་པ་སོགས་མང་
ངོ༌། །གཉིས་པ་རིལ་གྲངས་ནི། གཤེད་དམར་རྒྱུད་ལས། ཞི་བ་ལ་ནི་བརྒྱ་ཕྲག་གཅིག །
རྒྱས་ལ་བརྒྱད་ཀྱིས་ལྷག་དེ་བཞིན། །དབང་དགུག་ཉི་ཤུ་རྩ་ལྔའོ། །མངོན་སྤྱོད་དྲུག་ཅུ་རྩ་བཞི་
སྟེ། །རྡོག་པོ་རྣམས་ནི་སྔགས་ཀྱི་སྐུ། །རྒྱ་ཆེར་སྔགས་ཀྱིས་བསྒྲུབ་པར་བྱ། །ཞེས་གསུངས་
པ་ལྟར་ཡིན་ནོ། །གསུམ་པ་ཕྲེང་ཐག་གི་དབྱེ་བ་ནི། རྡོ་རྗེ་མཁའ་འགྲོ་ལས། གསེར་གྱི་སྐུད་
པས་བརྒྱུ་བར་བྱ། །ལས་རྣམས་ཀུན་བྱེད་དགེ་བ་ཡིན། །ཡང་ན་རས་བལ་སྐུད་པ་ནི། །བུ་
མོ་གཞོན་ནུ་གཟུགས་མཛེས་ཤིང་། །ཡན་ལག་ཤིན་ཏུ་རྫོགས་པ་དང་། །བློ་གྲོས་ལྡན་ཞིང་ངག་
འཇམ་སྨྲ། །དེ་ཡིས་བཀལ་བའི་སྐུད་པས་བརྒྱུ། །སྔགས་ཀྱི་དངོས་གྲུབ་གྲོལ་བར་འགྱུར། །
ཞེས་པ་ལྟར་ཏེ། སྡོམ་འབྱུང་ལས་མངོན་སྤྱོད་ཀྱི་སྦྱོར་བ་ལ་ཕྲེང་ཐག་སོ་སོར་བཤད་ཀྱང་སྐབས་

དེ་དག་ཏུ་རས་བལ་སྐུད་པ་ལ་བསྲེའོ། །ཉག་མའི་གྲངས་ཀྱང་། སཾ་ཊ་ལས་དགུར་གསུངས་
པ་ཉེ་བའི་སྲས་བརྒྱད་རྡོ་རྗེ་འཆང་དང་དགུར་མཚོན་པ་རྗེ་བཙུན་རྩེ་མོས་བཞེད། བཞི་པ་མདོ་
འཛིན་ནི། གཉིས་བརྩེགས་ཀྱི་འོག་མ་ཡེ་ཤེས་སྟོབས་དང་སྟེང་མ་ཆོས་དབྱིངས་མཚོན་པར་
བཤད། ལྔ་པ་བརྒྱུ་ཚུལ་ནི། ཕྲེང་ཐག་བྱང་སེམས་དང་རྡོག་མ་རྣམས་དེ་བཞིན་གཤེགས་པ་
དགྲ་བཅོམ་པར་མོས་ཏེ་ཧཱུྃ་གླུར་ལེན་ཞིང་བརྒྱུ་བར་གསུངས་སོ། །དྲུག་པ་བྱིན་རླབས་ནི། དགྱེས་
རྡོར་སྒྲུབ་དཀྱིལ་དུ་བཤད་པ་དེ་སམྦུ་ཊའི་རྒྱུད་ལས་གསུངས་ཤིང་། རྒྱུད་འདི་རྒྱུད་མང་པོའི་
བཤད་རྒྱུད་ཡིན་པས་དམིགས་བསལ་མ་སྨྲོས་པ་ཐམས་ཅད་ལ་སྦྱར་བར་བྱ། བཟླས་ཟིན་པ་ན་
ཕྲེང་བ་སྙིམ་པར་བཅུག་སྟེ། ཨོ་རུ་ཙི་ར་མ་ཎི་པྲ་ཝརྟ་ན་ཡེ་སྭཱ་ཧཱ། ཞེས་པ་ལན་བདུན་བཟླས་
ཏེ། བཀུར་སྟི་དང་བཅས་པས་བཅང་བའམ་གཞག་གོ །བདུན་པ་བགྲང་ཚུལ་ནི། ཞི་བ་ལ་
མཛུབ་མོ། རྒྱས་པར་གུང་མོ། དབང་ལ་སྲིན་ལག །མངོན་སྤྱོད་ལ་མཐེའུ་ཆུང་གི་སྟེང་དུ་བཞག་
ཅིང་མདོ་འཛིན་ལ་མི་འགོངས་པར་དེ་ལ་བསྐོར་བ་བྱེད་ཚུལ་གྱིས་བགྲང་བར་བཤད། དེའང་སཾ་
ཊ་ལས། རྡོ་རྗེ་གཉིས་མེད་དངོས་པོ་ལས། །གཡོན་པ་རྡོ་རྗེ་ཅན་གྱི་དངོས། །ཞེས་གཡོན་རྡོ་
རྗེར་བསམས་ནས་བགྲང་བ་མ་རྒྱུད་ལ་གཡོན་གྱི་ཀུན་སྤྱོད་གཙོ་བོ་ལ་དགོངས་སམ་སྙམ། ཁ་
ཅིག་ལྷ་ཕོ་སྒྲུབ་ན་གཡས་དང་མོ་སྒྲུབ་ན་གཡོན་གྱིས་བགྲང་བར་བཞེད་དོ། །བརྒྱད་པ་འགྱུར་
ཁྱད་ནི། རྡོ་རྗེ་རྩེ་མོ་ལས། ལྕགས་ཀྱིས་བཟླས་པ་ཉིས་འགྱུར་རོ། །དེ་བཞིན་ཟངས་མས་
བཞི་འགྱུར་ཏེ། །རུ་རཀ་ཡིས་བྱེ་བ་གཉིས། །མུ་ཏིག་གིས་ནི་བརྒྱ་འགྱུར་རོ། །དབང་པོས་
སྟོང་འགྱུར་རྣལ་འབྱོར་ཏེ། །དངུལ་གྱིས་འབུམ་དུ་འགྱུར་བ་ཡིན། །པདྨས་བྱེ་བ་བརྒྱ་འགྱུར་
ཏེ། །བོ་ཏེ་ཙེ་ཡིས་གྲངས་མེད་དོ། །ཞེས་གསུངས་པ་ཉིད་དོ། །དགུ་པ་མཚོན་དོན་ནི། ཕྲེང་
བས་སྔགས་ཀྱི་དཀོན་མཆོག་གསུམ་མཚོན་པར་བྱེད་པ་ཡིན་ཏེ། རྡོ་རྗེ་མཁའ་འགྲོ་ལས། རིལ་
བུ་རྣམས་ནི་དགྲ་བཅོམ་སྟེ། །སྟེང་མ་མཆོད་རྟེན་རུ་ནི་བརྟག །མཆོད་རྟེན་ཆོས་ཀྱི་དབང་པོ་
བས། །ཆོས་ཀྱི་དབྱིངས་ནི་དབུས་སུ་བྱ། །ཞེས་གསུངས་སོ། །གསུམ་པ་ཇི་ལྟར་བཟླ་བའི་
ཚུལ་བཤད་པ་ལ་བཞི། སྒོ་གསུམ་གྱི་བཟླ་ཚུལ། བཟླ་དུས། སྐྱོན་སེལ། སྟོབས་བསྐྱེད་
པའོ། །དང་པོ་ལའང་གསུམ། ལུས་བཟླས། ངག་བཟླས། ཡིད་བཟླས་ཀྱི་རབ་ཏུ་དབྱེ་
བའོ། །དང་པོ་ནི། དེའང་བཟླས་པ་ཞེས་པ་ནི་བསྐྱར་ཞིང་བསྐོར་བའི་དོན་ཡིན་པས། ལུས་

ཀྱི་ལས། ངག་གི་བརྗོད་པ། ཡིད་ཀྱི་ཏིང་ངེ་འཛིན་གསུམ་ག་ཡང་ཡང་བལྡབ་ཅིང་བསྐྱར་བ་
སྟེ། དེ་ལ་བཟླ་བྱ་མཚན་ཉིད་དང་ལྡན་པའི་ཕྲེང་བ་སྟེ། ཟློ་བྱེད་སོར་མོ་རྣམས་ཀྱིས། བཟླ་
ཚུལ་ལས་སོ་སོ་ལ་གོང་སྨོས་བགྲང་ཚུལ་ལྟར་རམ། ལས་དམིགས་བསལ་མེད་ན་ལྷའི་རིགས་
ཀྱི་ཁྱད་པར་གཙོ་བོར་གྱུར་པ་ཡིན་པས། དེ་བཞིན་གཤེགས་པའི་རིགས་ལ་མཛུབ་མོའི་སྟེང་དུ་
བཞག་པ་དང་། རྡོ་རྗེའི་རིགས་ལ་གུང་མོ་དང་། རིན་པོ་ཆེའི་རིགས་ལ་སྲིན་ལག་དང་། མཐེའུ་
ཆུང་གི་པདྨའི་རིགས་དང་། སོར་མོ་བཞི་ག་སྦྱར་བས་ལས་ཀྱི་རིགས་ལ་བགྲང་སྟེ། དེའང་
མཐེ་བོང་ལྕགས་ཀྱུར་བསམས་ནས་དེས་ལྷ་ཐམས་ཅད་རང་དང་ཉེ་བར་སྤྱན་དྲངས་ཤིང་ཤིན་ཏུ་
མཉེས་པས་དངོས་གྲུབ་སྩོལ་བར་བསམ་ཞིང་ཕྲེང་བ་ནང་དུ་བགྲང་བར་བྱ་སྟེ། རྡོ་རྗེ་མཁའ་
འགྲོ་ལས། མཐེ་བོང་ལྕགས་ཀྱུར་བྱས་ནས་ནི། །ལྷ་རྣམས་ཐམས་ཅད་འགུགས་པར་བསམ། །
ཤིན་ཏུ་མཉམ་གཞག་སྔགས་བཟླས་ན། །འགྲུབ་འགྱུར་འདི་ལ་ཐེ་ཚོམ་མེད། །ཅེས་གསུངས་
པའོ། །མངོན་སྤྱོད་ཀྱི་ལས་ཆེས་གསང་བ་འགའ་ཞིག་ལ་བསྒྲུབ་བྱ་གསད་པའི་སྦྱོར་བས་ཕྲེང་
རྡོག་ཕྱིར་བསྒྱུར་བའང་ཡོད་དོ། །གཉིས་པ་ནི། བཟླ་བྱ་སྔར་བཤད་བརྡར་བཏགས་པའི་
སྔགས་ཉིད། ཟློ་བྱེད་ལྕེ་དང་རྐན་དང་སོ་ལ་སོགས་པ་འཕྲོད་པའི་བྱེད་པ་དང་། ཡི་གེ་རང་
རང་གི་སྐྱེ་གནས་ལས་འཐོན་པའི་རྩོལ་བ་དང་བཅས་པས། བཟླ་ཚུལ་ལ་གསུམ་སྟེ། སྐད་གསང་
བསྟོད་དེ་ཡི་གེ་རིང་ཐུང་སོགས་ཕྱེད་པར་བཟླ་བ་རིག་བྱེད་བཀླག་པ་ལྟ་བུའི་བཟླས་པ་དང་།
ལྕེ་རྩེ་དང་མཆུ་ཅུང་ཟད་གཡོ་བས་གོང་བས་ཐོས་ཙམ་དུ་བཟླ་བ་ཤུབ་བུའི་བཟླས་པ། སྙིང་པོ་
ལ་སོགས་པ་རང་དང་གཞན་གཉིས་ཀས་ཐོས་པར་དྲག་ཏུ་བརྗོད་པ་ཁྲོ་བོའི་བཟླས་པ་སྟེ། དེའང་
མཆོག་སྒྲུབ་དང་། ཞི་རྒྱས་དབང་གསུམ་ཕལ་མོ་ཆེར་ཤུབ་བུའི་བཟླས་པ་གཙོ་བོར་བྱེད་ཅིང་།
སྣོད་མིན་སྐྱེ་བོས་དབེན་པའི་སར། །སྒྲུབ་པའི་ཁྱད་པར་འགའ་ཞིག་དང་། །བྱིང་བ་སེལ་བ་
དང༌། གནོད་པ་ཟློག་པ། བསྐྲད་པ་སོགས་མངོན་སྤྱོད་ཕལ་ཆེར་ལ་རིག་བྱེད་འདོན་པ་ལྟ་བུ་
དང༌། ཁྲོ་བཟླས་ཀྱང་སྐབས་འགར་སྦྱོར་དགོས་སོ། །གསུམ་པ་ནི། བཟླ་བྱ་སྐབས་སུ་བབ་
པའི་ཏིང་ངེ་འཛིན། ཟློ་བྱེད་མ་ཡེངས་རྩེ་གཅིག་པའི་དྲན་པས། ཇི་ལྟར་བཟླ་བ་ལ་གཉིས།
བཟླ་ཚུལ་གྱི་ཁྱད་པར་དང་། བསྒོམ་ཚུལ་གྱི་ཁྱད་པར་རོ། །དང་པོ་ལ་གསུམ། ཡིད་ཀྱི་
བཟླས་པ་དང་། འགོག་པའི་བཟླས་པ་དང༌། རྡོ་རྗེའི་བཟླས་པའོ། །དང་པོ་ནི། སྔགས་

ཀྱི་ཚིག་འབྲུ་ངག་ཏུ་མི་བརྗོད་པ་ཡིད་བཟླས་ཁོ་ནས་བཟླ་བའོ། །གཉིས་པ་ནི། སྲོག་རྩོལ་གྱི་
རླུང་བསྡོམས་ཏེ་བཟླ་བ་འགོག་བཟླས་ཆུང་ངུ་། གཟུང་འཛིན་གྱི་རྟོག་པ་བཀག་སྟེ་སྤྲོས་མེད་ཕྱག་
རྒྱ་ཆེན་པོའི་ངང་ནས་བཟླ་བ་འགོག་བཟླས་ཆེ་བ་སྟེ་ཕྱི་མ་འདི་ནི་རྣལ་འབྱོར་གྱི་བཟླས་པ་དང་
གཅིག་གོ །གསུམ་པ་ནི། རིམ་ལྔ་ལས། བརྗོད་དང་དམིགས་པར་བཅས་པ་དང་། །བརྡ་
གྱུར་དང་ནི་དོན་དམ་མོ། །ཞེས་བཞིར་གསུངས་པའི་བརྗོད་པ་རྡོར་བཟླས་ནི་རླུང་འཇུག་གནས་
ལྡང་གསུམ་པོ་བརྗོད་པའི་ཡི་གེ་གསུམ་གྱི་སྒྲ་གདངས་སུ་དྲན་པ་དང་། དམིགས་པ་རྡོར་བཟླས་
ནི་རླུང་འཇུག་གནས་ལྡང་གསུམ་ཡི་གེ་གསུམ་དཀར་དམར་སྔོ་བའམ། སྐུ་གསུང་ཐུགས་ཀྱི་ལྷ་
དཀར་དམར་སྔོ་གསུམ་དང་གནས་གསུམ་འབྲུ་གསུམ་གང་རུང་ལ་དམིགས་པ་དང་། བརྡ་གྱུར་
རྡོར་བཟླས་ནི་རླུང་ནང་དུ་འཇུག་པས་ཨོཾ། གནས་པས་ཨཱ ལྡང་བས་ཧཱུྃ་མཚོན་པ་ནི་མཚོན་
བྱེད་མིང་གི་བརྡ་ཡིན་ལ། བརྡ་ཅན་སྣང་བ་གསུམ་དུ་ཤེས་ནས་བཟླ་བ་ནི་བརྡའི་བཟླས་པའོ། །
དོན་དམ་རྡོ་རྗེའི་བཟླས་པ་ནི་རླུང་འབྱུང་འཇུག་གནས་གསུམ་མི་དམིགས་པ་དེ་ཁོ་ན་ཉིད་ཀྱི་ངང་
དུ་མཉམ་པར་འཇོག་པས་འོད་གསལ་གཅིག་པུའི་རང་བཞིན་དུ་ཤེས་ནས་བཟླ་བའོ། །གཉིས་
པ་སྒོམ་ཚུལ་གྱི་ཁྱད་པར་ལའང་གསུམ། ཕྱིའི་བཟླས་པ་དང་། ནང་གི་བཟླས་པ་དང་། གསང་
བའི་བཟླས་པའོ། །དང་པོ་ལ་གཉིས། ལྷ་སྐུའི་རྣམ་པ་ཙམ་རྗེས་སུ་དྲན་ནས་བཟླ་བ་ནི་
གཟུགས་ཀྱི་བཟླས་པའོ། །ལྷ་གཙོ་འཁོར་ཐམས་ཅད་ཀྱིས་སྔགས་དེ་ཉིད་མགྲིན་གཅིག་ཏུ་བཟླ་
བར་མོས་ཏེ་དེའི་རམ་འདེགས་ཀྱི་ཚུལ་དུ་བཟླ་བ་ནི་ཕྱིའི་བཟླས་པ་དངོས་ཏེ། དེའང་གཙོ་བོ་ལྟ་བུ་
ལ་ཞལ་དུ་ཡོད་དང་འཁོར་གྱི་ལྷ་དུ་ཡོད་ཀྱིས་འདོན་པར་བསྒོམས་ཏེ་བཟླས་པས་དེ་སྙེད་པའི་
གྲངས་ཀྱི་འགྱུར་འབྱུང་བར་ཤཱནྟི་པ་སོགས་ཀྱིས་གསུངས་སོ། །གཉིས་པ་ནང་བཟླས་ལ་གཉིས།
བཀོད་པའི་བཟླས་པ་དང་། སྤྲོ་བསྡུའི་བཟླས་པའོ། །དང་པོ་ནི། བདག་བསྐྱེད་དམ་མདུན་
བསྐྱེད་ཀྱི་ཐུགས་ཀར་ཉི་མའམ་ཟླ་བ་ལ་ས་བོན་མཐར་སྔགས་ཕྲེང་མགོ་གྱེན་བསྟན་མར་མེ་ལྟར་
འབར་བ་ཡིད་ཀྱིས་བཀོད་པ་ལ་དམིགས་ནས་ཟློས་པའོ། །གཉིས་པ་སྤྲོ་བསྡུའི་བཟླས་པ་ནི།
སྔགས་ཀྱི་ཡིག་འབྲུ་ལས་འོད་ཟེར་འཕྲོས་པས་ལྷའི་རྣམ་པ་གསལ་གདབ་ཅིང་མཆོད་པ་དང་།
སངས་རྒྱས་ཀྱི་ཐུགས་རྒྱུད་བསྐུལ་ཞིང་སེམས་ཅན་གྱི་དོན་བྱས། སངས་རྒྱས་རྣམས་ཀྱི་བྱིན་རླབས་
བསྡུས་ཏེ་ཚུར་འདུས་རང་གི་སྙིང་གར་ཐིམ་ཞིང་ཟློས་པའོ། །གསུམ་པ་གསང་བའི་བཟླས་པ་ལ་

གཉིས། རང་བཞིན་གྱི་བཟླས་པ་དང་། མཁྱོགས་ཀྱི་བཟླས་པའོ། །དང་པོ་ནི། ཨ་ཧཾ་
གཉིས་དྲན་ཅིང་དེའི་རང་སྒྲ་ལ་སེམས་གཏད་པའི་སྒོ་ནས་བཟླ་བའོ། །གཉིས་པ་ནི། བདེ་ཀྱེ་
སོགས་ཀྱི་བཟླ་ཐབས་ཁྱད་པར་བསྟེ། བདག་བསྐྱེད་ཡབ་ཡུམ་ཞལ་སྦྱོར་དུ་བསམས་པའི་ཡབ་
ཡུམ་གཉིས་ཀའི་ཐུགས་ཀར་ཡང་སྔགས་ཕྲེང་ས་བོན་དང་བཅས་པ་བཀོད་པའམ་ཕལ་ཆེར་ས་
བོན་ཁོ་ན་བཀོད་པར་བཤད་ལ། ཐུགས་ཀའི་ཧཱུྃ་ལས་ཇི་ལྟར་བཟླ་བའི་སྔགས་ཀྱི་ཕྲེང་བ་ཞིག་
བྲེང་མ་ཆད་པར་བྱུང་བ། རང་གི་རྩ་ཞལ་ནས་འཐོན། ཡུམ་གྱི་ཞལ་དུ་ཞུགས། སྐུའི་དབྱིབས་
བརྒྱུད་ནས་པདྨར་སོན། རང་གི་རྡོ་རྗེའི་ལམ་ནས་ཞུགས། སྐུའི་དབྱིབས་བརྒྱུད། སླར་ཐུགས་
ཀའི་ཧཱུཾ་ལ་ཐིམ། ཡང་སྔགས་ཕྲེང་བྱུང་བ་སོགས་དེ་ཉིད་རྟག་ཏུ་བསམས་ལ་སྔགས་ཅུང་ཟད་རྩུབ་
པར་བཟླ་བ་དྲག་པོ་དང་། ཡང་། ཧཱུྃ་ལས་སྔགས་ཕྲེང་བྱུང་། རང་གི་སྐུའི་དབྱིབས་བརྒྱུད།
རྡོ་རྗེའི་ལམ་ནས་འཐོན། པདྨ་ནས་ཞུགས། ཡུམ་གྱི་སྐུའི་དབྱིབས་བརྒྱུད། ཞལ་ནས་འཐོན།
རང་གི་ཞལ་དུ་ཞུགས། ཐུགས་ཀའི་ཧཱུཾ་ལ་ཐིམ་པར་བསྒོམས་ལ། ལྷོད་ཅིང་དལ་བར་བཟླ་བ་
ཞི་བ་སྟེ། ཡབ་ཡུམ་ཁ་སྦྱོར་དུ་བཟླ་བའི་ལུགས་ལ་སྔགས་ཕྲེང་ཡབ་རྗེས་ཡུམ་མི་བྱེད་པར་གཉིས་
བསྒྲིགས་ཡིག་འབྲུ་ཁ་སྦྱོར་དུ་བྱུང་བར་བསྒོམ། སྔ་མས་གསལ་སྟེང་འཆབ་ཞིང་ཐིག་ལེའི་གེགས་
སེལ། ཕྱི་མས་བདེ་སྟོང་འཆར་ཞིང་རླུང་གི་གེགས་སེལ་ཞེས་བླ་མ་དག་གསུངས། དང་པོས་
བྱིང་བ་སེལ། ཕྱི་མས་རྒོད་པ་སེལ་ཞིང་། སྔ་མ་བསྒོམས་པས་རོ་སྟོད་ན་བ་དང་། དབུགས་
འཚང་བ་དང་། ཤེས་པ་འཕྱོ་བ་སོགས་བྱུང་ན། ཕྱི་མ་འདི་བསྒོམས་པས་གེགས་སེལ་དུའང་
འགྱུར། སྔ་མས་རྫོགས་རིམ་གྱི་སྐབས་སྲོག་ཐུར་སེལ་ལ་འདྲེ་བ་དང་། ཕྱི་མས་ཐུར་སེལ་
སྲོག་ལ་བསྲེ་བའི་སྨིན་བྱེད་ཡང་དག་པར་འགྱུར་ཞིང་། ད་ལྟ་སྔགས་ཀྱིས་བྱིན་གྱིས་བརླབས་
པས། དེ་དུས་བགེགས་མི་འབྱུང་བ་ཡིན་གསུངས་སོ། །དེའང་སྔ་དྲོ་དང་སྲོད་ལ་ཚུར་འཁོར་
ཞིང་། ཉིན་གུང་དང་ཕྱི་དྲོ་ཕར་འཁོར་བ་གདམས་ངག་ཏུ་བཞེད། བསྙེན་པའི་སྐབས། ཡིག་
འབྲུའི་མདོག་ལྷའི་སྐུ་མདོག་དང་མཚུངས་ཤིང་། མྱུར་དལ་རན་པོར་འགྲོ་བར་བསྒོམ། བླ་མ་
གོང་མ་འགའ་ཞིག་གིས་སྡིག་སྒྲིབ་སྦྱོང་ཕྱིར་དཀར་པོའམ། ལྷ་དབང་དུ་སྡུད་པའི་ཕྱིར་དམར་
པོར་བསྒོམ་པའང་བཤད། ལས་བཞི་སྒྲུབ་པའི་སྐབས་བདེ་མཆོག་རྒྱུད་ཀྱི་རྗེས་སུ་འབྲངས་ནས་
དམིགས་པའི་ཁྱད་པར་བཞི་དབྱེ་སྟེ། ཞི་བ་ལ་དཀར་པོ། མདའི་ཤུགས་ཙམ་གྱིས་མྱུར་བར་

འགྲོ་བ་དང་། རྒྱས་པ་ལ་སེར་པོ་སྒྲོ་ཆུན་གྱི་ཚུལ་གྱིས་འགྲོ་བ་དང་། དབང་ལ་དམར་པོ་ལྕགས་
སྒྲོག་གི་ཚུལ་གྱིས་འགྲོ་བ་དང་། དྲག་པོ་ལ་ནག་པོ་སྲད་བུ་སྒྲིལ་བའི་ཚུལ་གྱིས་འགྲོ་བ་ཡིན་ཏེ།
དེའང་དང་པོ་ནི། སྔགས་ཕྲེང་མདའི་ཤུགས་ལྟ་བུས་ཏལ་གྱིས་འགྲོ་བ་འོད་ཟེར་ཀྱི་ལི་ལི་བྱེད་པ་
སྟེ་མགལ་མེའི་འཁོར་ལོ་ལྟ་བུ་ཞེས་པའང་འདི་ཡིན། གཉིས་པ་ནི། སྔགས་ཕྲེང་ཡི་གེ་རེ་རེ་
བཞིན་སེར་པོ་གཙོ་ཆེ་བའི་འོད་ཟེར་ལྔ་ལྡན་མང་པོ་འཕྲོ་བ་སྨད་ཀྱི་ཕྱོགས་སུ་ཇེ་སྦོམ་དུ་འཁྱིལ་
ཞིང་འགྲོ་བ་རྨ་བྱའི་སྒྲོ་ཆུན་མགོ་མཇུག་ལྡོག་པ་ལྟ་བུ། གསུམ་པ་ནི། ཡི་གེ་སྔ་མའི་ཞབས་སུ་
འོད་ཟེར་ལྕགས་ཀྱུའི་དབྱིབས་ཀྱིས། ཕྱི་མ་རྣམས་ཀྱི་མགོར་ཞག་མིག་དབྱིབས་ལ་བཏབ་སྟེ་
འོད་ཟེར་རྣམས་ཀྱང་སྦྲེལ་བ་དང་གུག་པའི་རྣམ་པས་འགྲོ་བ། བཞི་པ་ནི། ཐག་མདུང་འཕེན་
པའམ་ཐ་གུ་བསྒྲིལ་བ་ལྟ་བུ་ཕྱི་མ་རྣམས་ཀྱིས་སྔ་མ་འཕུལ་བའི་ཚུལ་གྱིས་དྲག་ཅིང་རྩུབ་པར་འགྲོ་
བའོ། །ཐམས་ཅད་ཀྱང་འོད་ཟེར་རེག་ལ་ཡིག་འབྲུ་མ་རེག་པའོ། །སྤྱིར་སྤྲོ་བསྡུ་བཀོད་པ་དོ་
ལིའི་བཟླས་པ་གསུམ་ག་ལ་ལས་བཞིའི་དམིགས་པ་སྦྱོར་དུ་རུང་བས། སྤྲོ་བསྡུའི་སྐབས་སྔགས་
ཉིད་འོད་དང་བཅས་པ་སྤྲོ་ཞིང་བསྡུ་བའི་འགྲོས་ལ་སྦྱོར། འགོད་པའི་སྐབས་སྔགས་ལས་བྱུང་
བའི་འོད་ཟེར་ལ་སྦྱར་རོ། །དེའང་སྤྱི་ཙམ་དུ་ཕ་རྒྱུད་ལ་སྤྲོ་བསྡུའི་བཟླས་པ་དང་། མ་རྒྱུད་ལ་
མཁྱོགས་ཀྱི་བཟླས་པ་གཙོ་བོར་བྱ་ཞིང་། ཏིང་ངེ་འཛིན་སྐྱེ་བ་ལ་ཡིད་བཟླས། འགོག་བཟླས། །
རྡོར་བཟླས་རྣམས་གཙོ་བོར་བྱ། ཐམས་ཅད་དུ་སྔགས་དང་གཟུགས་དང་རྣལ་འབྱོར་གྱི་བཟླས་
པ་གསུམ་གཙོ་བོར་བྱའོ། །གཉིས་པ་བཟླ་བའི་དུས་ནི། རྒྱལ་བའི་དུས་ཆེན་བཞི་དང་། ཉི་
ཟླ་སྒྲ་གཅན་གྱིས་ཟིན་པ་ལ་སོགས་པ་འགྱུར་ཆེ་བའི་དུས་དང་། གཞན་ཡང་ཇི་ལྟར་འདོད་པ་
བཞིན་དུ་བྱ་བ་ཡིན་ལ། འོན་ཀྱང་བཟླས་པ་ཕལ་ཆེར་ལ་ཐོག་མར་འཇུག་པའི་དུས་དགུན་ཟླ་
འབྲིང་པོ་ཉིད་ཆེད་དུ་བསྔགས་ཤིང་། ཞག་གཅིག་ལའང་ཐུན་དྲུག་གམ། གསུམ་མམ། བཞིའམ།
གཉིས་སུ་བཅད་ལ་བཟླ་བར་བྱའོ། །གསུམ་པ་བཟླས་པའི་སྐྱོན་བསལ་བ་ནི། བརྟག་གཉིས་
ལས། མཉམ་གཞག་བསྒོམ་ཞིང་བཟླས་པར་བྱ། ཞེས་དང་། རྒྱུན་མི་འཆད་པར་གསང་སྔགས་
བཟླ། ཞེས་གསུངས་པས་ཏིང་ངེ་འཛིན་དང་མ་བྲལ་བར་གནས་གཅིག་ཏུ་བར་མ་ཆད་པར་བཟླ་
དགོས་ཀྱི། ལུས་ངག་བག་མེད་ཅིང་དམིགས་པ་མི་གསལ་བ་དང་། བརྩོན་འགྲུས་ལྷོད་པ་དང་།
གནས་ཐ་དད་པ་གཞན་ནས་གཞན་དུ་སྤོ་ཞིང་བཟླ་བ་དང༌། ལྷ་ཐ་དད་པ་གཞན་གྱི་བཟླས་པ་

བྱེད་པ་དང་། ཆོ་ག་ཐ་དད་པ་གཞན་འདོན་པ་དང་། དུས་ཐ་དད་པ་གཞན་གྱིས་བར་ཆོད་པ་
རྣམས་ནི་བསྙེན་པ་མཚན་ཉིད་དང་ལྡན་པ་མ་ཡིན་པས་སྤང་ཞིང་། དེ་དག་ལས་གཞན་པའི་བསྙེན་
པ་དུས་ཆེན་བཞི་དང་། གཟའ་འཛིན་ལ་སོགས་པའི་བསྙེན་པ་འགྱུར་བརྩིས་པ་དང་བཅས་
པའང་བསྙེན་པའི་གྲངས་སུ་གཞུག་པ་ཁ་ཅིག་བཞེད། མདོར་ན་བཟླས་པའི་གྲངས་སུ་གཞུག་
པ་ལ་ཐུན་ངོ་བོ་ལ་བཟླས་པའི་སྐྱོན་རྣམས་དང་བྲལ་ཞིང་སེམས་རྩེ་གཅིག་པར་བཟླས་པ་ཁོ་ན་
དགོས་མོད། ཐུན་མཚམས་བཤང་གཅི་བྱ་བ་སོགས་ཀྱི་སྤྱོད་ལམ་ཐམས་ཅད་དུ་གང་ནུས་བཟླས་
པ་ལའང་བར་ཆད་སྲུང་བ་དང་ལས་སྒྲིབ་སྦྱོང་བ་སོགས་ཀྱི་དགོས་པ་དུ་མ་ཡོད་པར་བདེ་མཆོག་གི་
རྒྱུད་སོགས་ནས་གསུངས་པ་ལྟར་ཉམས་སུ་བླང་ངོ་། །ངག་གི་བཟླས་པ་ཐམས་ཅད་ལ་ངག་ཤིན་
ཏུ་དག་པ་ཉིད་དང་། བཟླ་ཚུལ་ཤིན་ཏུ་དག་པ་དང་བཅས་པས་བཟླ་དགོས་ཏེ། ཡི་གེ་རིང་པོ་
རྣམས་ཐུང་ངུ་མ་ཡིན་ཞིང་། ཐུང་ངུ་རྣམས་རིང་པོ་དང་ཤིན་ཏུ་རིང་པོ་མ་ཡིན་པ་དང་། ཤིན་
ཏུ་རིང་པོ་རྣམས་ཐུང་ངུ་སོགས་མ་ཡིན་པ་ལ་སོགས་ལེགས་སྦྱར་བཀླག་ཐབས་ནས་འབྱུང་བ་ལྟ་
བུས་བཟླ་བར་བྱ་ཞིང་། དེ་བཞིན་དུ་སྔགས་བཟླ་བ་ཧ་ཅང་བུལ་ཆེ་བ་དང་མགྱོགས་ཆེས་པའང་
མ་ཡིན་པར་ཐུང་ངུ་རྣམས་མིག་འཛུམ་གཅིག་ཡུན་ལ་སོགས་པའི་ཚད་ཉིད་དུ་བཟླ་བར་བྱ་ལ།
ཁྱད་པར་དུ་སྔགས་ཀྱི་ཡི་གེ་ཉིད་མ་ཆད་ཅིང་མ་ལྷག་པ་དང་། ཚིག་ཟུར་དཔྱིས་ཕྱིན་པ་ཉིད་དུ་
བརྗོད་པར་བྱ། མདོར་ན་བཟླས་པའི་སྐྱོན་ལྔ་སྤང་སྟེ། མྱུར་དགས་ན་ཟུར་ཆག །ཁུལ་
དྲགས་ན་གྲངས་མི་འགྲོ། སྒྲ་ཆེ་ན་བར་ཆད་འབྱུང་། ཆུང་ན་དངོས་གྲུབ་བུལ། ནོར་བ་དང་
ཆད་ན་དངོས་གྲུབ་ལོག་སྟེ། གཤེད་དམར་གྱི་རྒྱུད་ལས། མྱུར་བ་མ་ཡིན་བུ་ལ་བ་མིན། །ཅུང་
ཟད་སྔགས་ནི་ཐོས་པར་རོ། །ཞེས་སོ། །མི་ཚིག་གིས་བར་མ་ཆོད་པར་དགོས་ཏེ། སངས་
རྒྱས་ཐོད་པ་ལས། ཇི་ལྟར་ཕན་ཚུན་སྨྲ་བས་བཟླས་ན་དངོས་གྲུབ་གཞན་དུ་འགྱུར་རོ། །ཞེས་
དང༌། ལེགས་གྲུབ་ལས། བཟླས་ཚེ་ཅི་ཡང་མི་བྱ་ཞིང་། །ཡན་ལག་འགྱུར་བར་མི་བྱའོ། །
ཞེས་སོ། །ཧཱུྃ་མཛད་ཀྱི་རྒྱུད་ལས་ཀྱང་། སྟན་གྱི་དྲོད་མ་ཡལ་ཞིང་ཚིག་གིས་བར་མ་ཆོད་པར་
དགོས་པར་བཤད། མདོར་ན་སྤང་བྱ་ནི། དཔུང་བཟང་ལས། ཆོ་ག་ཉམས་ཤིང་ཡི་གེ་གུག་
སྐྱེད་མེད། །མཆོད་པ་མེད་ཅིང་མི་གཙང་བཟླས་བརྗོད་བྱེད། །གུག་སྐྱེད་ཡི་གེ་ལྷག་པར་གྱུར་
པ་ན། །གསང་སྔགས་དངོས་གྲུབ་རྒྱ་ཆེན་མི་སྟེར་རོ། །ཞེས་གསུངས་པས། ཉམས་པ་གསོ་བ་

ལ་སོགས་ཆོ་ག་དང་གསང་སྔགས་ལྷག་ཆད་ཉམས་ཆག་ཐམས་ཅད་འགྱོད་ཅིང་ཕྱིས་སྡོམ་པ་དང་།
ཁྱད་པར་རྡོ་རྗེ་སྙིང་རྒྱན་ལས། གསང་སྔགས་ལྷག་ཆད་གང་ཡིན་པ། །ཐམས་ཅད་སྦྱིན་སྲེག་
དག་གིས་སྐོང་། །ཞེས་པ་ལྟར་ཞི་བའི་སྦྱིན་སྲེག་བཟླས་པའི་བཅུ་ཆ་ལ་སོགས་པས་ཁ་སྐོང་ཞིང་
དག་པར་བྱེད་པའོ། །བཞི་པ་སྟོབས་བསྐྱེད་པ་ནི། ཐོ་རངས་ལྡང་བའི་སྐབས་རྡོ་རྗེའི་བཟླས་
པས་རླུང་བྱིན་གྱིས་བརླབ། ངག་བྱིན་རླབས་མན་ངག་ལས་འབྱུང་བ་ལྟར་རྒྱས་པའམ། བསྡུ་
ན། དེ་ཡང་ཐོ་རངས་ཐོག་མར་གཉིད་སད་མ་ཐག་གཞན་དང་ངག་མ་འདྲེས་པར་བྱས་ཏེ། བདག་
གིས་དེ་རིང་བྱ་བ་ཅི་བྱེད་ཀྱང་སེམས་ཅན་རྣམས་ཀྱི་དོན་དུ་བྱེད་ཅིང་ཅི་སྨྲ་ཐམས་ཅད་ཀྱང་སེམས་
ཅན་ཐམས་ཅད་ཀྱི་དོན་དུ་སྨྲ་སྙམ་པའི་བསམ་པ་རྣམ་པར་དག་པ་ཡིད་ལ་བཞག་ནས་ངག་ཏུ་འདི་
ལྟར་བཟླས་བརྗོད་བྱའོ། །རང་གི་ལྕེ་པདྨ་འདབ་མ་གཅིག་པའི་སྟེང་ཨཱཎཡིག་དབྱངས་གསལ་
དང་བཅས་པས་ངག་གི་སྒྲིབ་པ་དག་པར་གྱུར། ཨོ་ཨ་ཨཱ། ཨི་ཨཱི། ཨུ་ཨཱུ། རྀ རཱི། ལི་
ལཾ། ཨེ་ཨེ། ཨོ་ཨོ། ཨོཾ་ཨ ཀ་ཁ་ག་གྷ་ང། ཙ ཚ ཛ ཛྷ ཉ ཊ ཋ ཌ ཌྷ ཎ། ཏ་
ཐ་ད་དྷ་ན། པ་ཕ་བ་བྷ་མ། ཡ་ར་ལ་ཝ། ཤ་ཥ་ས་ཧཀྵ་སྭཱ་ཧཱ། ལན་གསུམ། བདག་
གི་ལྕེ་ཡི་དབང་པོ་ལ། །བདེ་གཤེགས་སྤོབས་པ་ལྡན་པར་ཤོག །ཚིག་གི་གཟི་བརྗིད་མཐུ་དེས་
ནི། །སེམས་ཅན་ཐམས་ཅད་འདུལ་བར་ཤོག །བདག་གིས་ཚིག་ནི་ཅི་སྨྲས་པའི། །དོན་དེ་
ཐམས་ཅད་འགྲུབ་པར་ཤོག །ཅེས་བརྗོད། ཐུན་གྱི་ཐོག་མཐའ་ཀུན་ཏུ་དབྱངས་གསལ་གྱིས་
བྱིན་གྱིས་བརླབ་ཅིང་། ཡི་གེ་བརྒྱ་པས་ལྷག་ཆད་བསྐང་། སྟོབས་ནུས་བསྐྱེད་པའི་གཙོ་བོ་ལྷ་ལ་
དབང་བསྐུར་བ་ཡིན་པས་ཡེ་ཤེས་པ་གཞུག་པ་དང་ལམ་དུས་ཀྱི་དབང་ལེན་པ་ནན་ཏན་བྱ་ཞིང་།
དུས་ཀྱི་མཆོད་པས་ཀྱང་མཉེས་པར་བྱའོ། །བཞི་པ་ཇི་ཙམ་བཟླ་བའི་ཚད་ནི། སྤྱིར་སྔགས་ཡི་
གེ་བཅོ་ལྔ་ལས་ཉུང་བ་ལ་ཡིག་འབྲུའི་གྲངས་དང་མཉམ་པའི་འབུམ་ཕྲག་དང་། ཡི་གེ་སོ་གཉིས་
པ་ལ་འབུམ་ཕྲག་གསུམ། དེ་ལས་མང་བར་འབུམ་ཕྲག་གཅིག་བྱ་བར་ཕལ་ཆེར་གྱིས་བཞེད་ལ།
རྒྱུད་སྡེ་མཁྱེན་པ་དག་ནི་ཡི་གེ་སོ་གཉིས་པ་མན་ཆད་ལ་འབྲུ་འབུམ་དང་། ཡན་ཆད་ལ་བཞི་
འབུམ་དུ་བཟླ་དགོས་པར་བཞེད་དོ། །བརྟག་གཉིས་ལས། དཀྱིལ་འཁོར་གཙོ་བོའི་བཟླས་
པ་འབུམ། །དཀྱིལ་འཁོར་ཅན་གྱི་བཟླས་པ་ཁྲི། །ཞེས་གསུངས་ལ། སྡོམ་འབྱུང་ལས།
བརྒྱ་དང་སྟོང་དང་འབུམ་གྱི་བར། །དེར་ནི་གྲངས་ཉིད་མཚོན་པར་བྱ། །གྲངས་མེད་སྔགས་ནི་

བཟླས་པ་ཡིས། །བླ་ན་མེད་པའི་དགེ་བར་འབྱུང་། །ཞེས་དང་། དེའི་དཀའ་འགྲེལ་པདྨ་
ཅན་ལས། གྲངས་མེད་ཅེས་པ་བྱེ་བ་ལ་སོགས་པའི་སྔགས་བཟླས་པས་ཕྱག་རྒྱ་ཆེན་པོའི་དངོས་
གྲུབ་དང་རྗེས་སུ་མཐུན་པའི་དངོས་གྲུབ་རྣམས་སྐྱེ་བར་འགྱུར་རོ། །ཞེས་པའི་དོན་ཏོ། །དེའི་
ཕྱིར་སྔ་མས་ཐུན་མོང་གི་དངོས་གྲུབ་ཉིད་དོ། །ཞེས་གསུངས་པ་ལྟར་རོ། །ཡང་བྱེ་བ་དང་འབུམ་
སོགས་དབང་པོ་དམན་མཆོག་གི་བསྙེན་ཚད་དུ་གསུངས་པ་ཡང་ཡོད་དེ། ས་ར་ཧའི་ཐོད་པའི་
དཀའ་འགྲེལ་ལས། ད་ནི་རྣལ་འབྱོར་ཐ་མ་དང་། འབྲིང་དང་། མཆོག་རྣམས་ཀྱི་བཟླས་
པ་བསྟན་པར་བྱ་སྟེ། རྒྱུད་ལ་ལར་ཞེས་པ་ནི་རྒྱུད་ཁ་ཅིག་ཏུའོ། །ཅི་ནས་ཞེས་པ་རྣམ་པ་ཀུན་
ནས་སོ། །སྔགས་བྱེ་བར་བཟླ་ཞེས་པ་ནི་རྣལ་འབྱོར་ཐ་མས་ནི་སྔགས་བྱེ་བ་བཟླ་བར་གསུངས་
ཞེས་པའི་ཐ་ཚིག་གོ །བསོད་ནམས་འབྲིང་པོ་རྣམས་ཀྱིས་སྔགས་འབུམ་བཟླ་ཞེས་པ་ནི་བསོད་
ནམས་འབྲིང་པོའི་རྣལ་འབྱོར་པ་བར་མས་འབུམ་བཟླ་བར་གསུངས་ཏེ། མྱུར་བར་ཞེས་པ་ནི་
མགྱོགས་པར་ཞེས་པའི་དོན་ནོ། །གང་གསུངས་ཞེས་པ་ནི་གང་བཤད་པའོ། །བསོད་ནམས་ཆེ་
བས་ཞེས་པ་ནི་བསོད་ནམས་ཆེ་བའི་རྣལ་འབྱོར་པ་མཆོག་གིས་ནི་ཁྲི་བཟླ་བར་བཤད་དོ། །ཞེས་
གསུངས་པ་ལྟར་རོ། །ཡང་སྡོམ་འབྱུང་ལས། རྫོགས་ལྡན་དུས་སུ་གཅིག་བཟླས་པ། །གསུམ་
ལྡན་དུས་སུ་ཉིས་འགྱུར་བཟླ། །གཉིས་ལྡན་དུས་སུ་སུམ་འགྱུར་བཤད། །རྩོད་དུས་བཞི་འགྱུར་
དུ་ནི་བཟླ། །ཞེས་གསུངས་པས་གཞུང་ནས་བཤད་པ་ནི་རྫོགས་ལྡན་ལ་དགོངས་པ་ཡིན་པས།
དེང་སང་རྩོད་དུས་སུ་བཞི་འགྱུར་བཟླ་དགོས་པ་ཡིན་ནོ་ཞེས་གསུངས། ལྔ་པ་བཟླས་པའི་དགོས་
པ་ནི། ཚུལ་བཞིན་བཟླས་པས་རྒྱལ་བ་སྲས་དང་བཅས་པའི་ཐུགས་རྒྱུད་བསྐུལ་བས་བྱིན་གྱིས་
རློབ་ཅིང་མཆོག་དང་ཐུན་མོང་གི་དངོས་གྲུབ་འགྲུབ་པ་ཡིན་ཏེ། རྡོ་རྗེ་གུར་ལས། སངས་རྒྱས་
བྱང་ཆུབ་སེམས་དཔའ་དང་། །མཁའ་འགྲོ་མ་དང་རང་བཙུན་མོ། །མངོན་སུམ་དུ་ནི་བྱ་བའི་
ཕྱིར། །སྔགས་ནི་སྙན་གསན་འབེབས་པར་བརྗོད། །དཔེར་ན་སྐྱེས་བུ་ལ་ལ་ཞིག །སྐད་
ཀྱི་ང་རོས་བོས་པ་ན། །མངོན་སུམ་དུ་ནི་འོང་བར་འགྱུར། །དེ་བཞིན་དེ་བཞིན་གཤེགས་ཀུན་
གཤེགས།
ཞེས་གསུངས་པས་སེམས་ཀྱི་རྣམ་གཡེང་སྤངས་ནས་རྩེ་གཅིག་པས་བཟླས་ན།
རྒྱལ་བ་སྲས་བཅས་བྱོན་ནས་རྒྱུད་བྱིན་གྱིས་བརླབ་པ་ལ་ཐེ་ཚོམ་མེད་ཅིང་། གོང་དུའང་ཞར་
བྱུང་མང་དུ་སོང་བ་ལས་ཤེས་པར་བྱའོ།། །། །

༈ གཉིས་པ་བསྙེན་པའི་ལག་ལེན་བྱེ་བྲག་ཏུ་བཤད་པ་ལ་གཉིས། བསྙེན་སྒྲུབ་སྤྱི་ལ་
དགོས་པའི་བྱ་བ། རྒྱད་སྡེ་སོ་སོའི་བསྙེན་ཐབས་བཤད་པའོ། །དང་པོ་ལ་གསུམ། ཐུན་
གཅོད་ཚུལ། ཐུན་གྱི་བྱ་བ། ཐུན་མཚམས་ཀྱི་བྱ་བའོ། །དང་པོ་ནི་ཐོ་རངས་ནས་ཉིན་གུང་
དང༌། ཉིན་གུང་ནས་སྲོད་ཀྱི་བར་ཏེ་ཐུན་གཉིས་སུ་བྱེད་པའི་ལུགས་ཡོད་ཀྱང་། དེང་སང་
བྱེད་མཁན་ཉུང་། སྔ་ཐུན། ཕྱི་ཐུན། དགོངས་ཐུན་ཏེ་ཐུན་གསུམ་བྱེད་པ་ནི་ལས་དང་པོ་པ་
ལ་སྟབས་བདེ་ཞིང་ཕལ་ཆེར་གྱིས་བྱེད། ད་ལྟའི་རྒྱུན་གྱི་ཕྱག་གཞེས་ནི་ཐུན་བཞི་སྟེ། དེའང་
ཀྱེ་རྡོར་དང་མངོན་བརྗོད་བླ་མ་སོགས་ལས་ཐུན་བཞིར་བཅད་པར་བྱ་བར་གསུངས་པ་བཞིན།
ཐོ་རངས་ནས་ནམ་ལངས་པར། དེ་ནས་ཉིན་གུང་། དེ་ནས་ཉི་ཐལ། དེ་ནས་སྲོད་འཁོར་
བར་ཐུན་ལ་འཇུག་ཅིང་། དེའང་མཆོག་སྒྲུབ་ལ་སྲོད་ལ་བདུད་བཏུལ་བའི་དུས་ཡིན་པས་སྔོན་
འགྲོ་སྲུང་འཁོར་སོགས་ནས་དབུ་འཛུགས་པ་དང་། ཐོ་རངས་སངས་རྒྱས་པའི་དུས་ཡིན་པས་
བསྐྱེད་བཟླས་དངོས་གཞིའི་དབུ་འཛུགས་པར་གསུངས་ཤིང་། ལས་སོ་སོ་ལ་ཐོ་རངས་ཞི་བ།
ཉིན་གུང་རྒྱས་པ། དགོངས་མོ་དབང་། སྲོད་འཁོར་དྲག་པོའི་དབུ་བརྩམ། ཐུན་ཚོད་
བསྙེན་གྲངས་དང་ཉི་འགྲོས་སོགས་ལ་གཞལ་ནས་ཆ་མཉམ། སྤྱིར་མཚམས་ནས་འདྲ་མ་ཞེས་
ཐོག་མར་ཀློད་ཅིང་ཐུན་ཐུང་། བར་དུ་དམ་ཞིང་ཐུན་རིང་། ཐ་མར་ཇེ་ལྷོད་ཐུན་ཐུང་བར་བྱ་
བར་གསུངས་ཤིང་། བྱེ་བྲག་དམིགས་བཟླས་ལམ་དུ་འགྲོ་མིན་དང་། རང་རང་གི་ཁམས་
དང་བསྟུན་ནས་ཧ་ཅང་རིང་མ་དྲགས། ཐུང་མ་དྲགས་པར་གནད་དུ་འགྲོ་བར་བྱ། ཐོག་མར་
ཐུན་གྲངས་གང་བྱེད་པ་དེ་བསྙེན་པ་མཐར་མ་ཕྱིན་པར་མ་ཆགས་པར་བྱ་དགོས་སོ། །གཉིས་པ་
ནི། གཙོ་བོར་བྱང་ཆུབ་མཆོག་ཏུ་སེམས་བསྐྱེད་པ་དང་ལྡན་པས། སེམས་ཅན་ཐམས་ཅད་ཀྱི་
དོན་དུ་ཕྱག་རྒྱ་ཆེན་པོ་མཆོག་གི་དངོས་གྲུབ་མྱུར་དུ་ཐོབ་པར་བྱ་དགོས། དེའི་ཆེད་དུ་ལྷག་པའི་
ལྷ་འདི་བསྒྲུབ། དེའང་མྱུར་དུ་འགྲུབ་པ་ཞིག་བྱ་སྙམ་པའི་བསམ་པ་བརྟན་པོས་རྟག་ཏུ་ཟིན་ན་
དགེ་སྦྱོར་ལམ་དུ་འགྲོ་ཞིང་ཡི་དམ་གྱི་བྱིན་རླབས་མྱུར་དུ་རྒྱུད་ལ་འཇུག །རང་གི་སེམས་ཉོན་
མོངས་པ་དང་རྣམ་རྟོག་གཞན་གྱི་དབང་དུ་འདུག་ན། འཆི་བ་མི་རྟག་པ་ལ་སོགས་པས་བློ་
ལེགས་པར་བཅོས་ནས་དགེ་བ་ལ་བསྐུལ་དགོས་ཀྱི། དེ་ལྟར་མ་བྱས་ན་ཉམས་ལེན་ཉོན་མོངས་
ཀྱི་དབང་དུ་འགྲོ་བས་དགེ་བ་མི་འགྲུབ་པས། བླ་མ་དང་དཀོན་མཆོག་ལ་དད་པའི་ཀུན་སློང་

བརྟན་པོས་སེམས་དགེ་བ་ལ་བསྐུལ་ནས་དྲན་ཤེས་ཀྱིས་ཡང་ནས་ཡང་དུ་སེམས་ཉོན་མོངས་པ་
དང་མ་འདྲེས་པ་ཅི་ཐུབ་བྱེད་པ་གལ་ཆེ། མཆོག་སྒྲུབ་ལ་ཁ་ལྟ་ཕྱོགས་ཧ་ཅང་ཁྱད་པར་མེད་
ཀྱང་རྣམ་པར་རྟོག་པ་ནུབ་པའི་བརྡར་ཁ་ནུབ་ཏུ་ཕྱོགས་པའམ་རིགས་དང་རྗེས་སུ་མཐུན་པར་བྱ། །
གཞན་ཡང་གསང་འདུས་ལ་སྨན་ཞབས་སོགས་ཀྱིས་ཤར་དུ་ལྟ་བར་གསུངས་པས་ཕ་རྒྱུད་མཚོན་
ཅིང་། བདེ་མཆོག་ལ་ལྔ་བ་པ་སོགས་ཀྱིས་ལྷོ་དང་། ཕག་མོ་ལ་ནུབ་ཏུ་ལྟ་བར་བཤད་པས་མ་
རྒྱུད་མཚོན། གཤེད་སྐོར་ལྷོར་ལྟ་བར་བཞེད་དོ། །ལས་བཞི་སོ་སོར་སྒྲུབ་སྐབས་ཞི་བར་
ཤར། རྒྱས་པར་བྱང་། དབང་ལ་ནུབ། དྲག་པོར་ལྷོར་ལྟ་བར་བཤད། བཙོ་བོར་ལྷའི་
གསལ་སྣང་དང་ང་རྒྱལ་རྩེ་གཅིག་པའི་ངང་ཇབ་བཟླས་ཁོ་ན་ལ་བསྒྲིལ་ཞིང་། ཤེས་པ་བྱིང་ནས་
གཉིད་བྲོ་བ་སོགས་བྱུང་ན་ལྟ་སྟངས་བསྟོད། རིག་པ་ངར་བསྐྱེད་དེ་སྔགས་སྒྲ་དང་བཅས་པར་
བཟླ། ཤེས་པ་ཡེར་ཞིང་རྒོད་ནས་སེམས་རྣལ་དུ་མི་ཕེབ་ན། མིག་གི་ལྟ་སྟངས་སྨད་ཅིང་ཏིང་
འཛིན་སེམས་དཔའ་ཁོ་ན་ལ་སེམས་རྩེ་གཅིག་ཏུ་བཟུང་ནས་ཤུབ་བུར་བཟླ་བའམ་ཡིད་ཀྱིས་བཟླ།
གསལ་སྣང་ལ་བློ་མི་འགྲོ་ན་དད་མོས་སྙིང་རྗེ། མི་རྟོག་པ་སོགས་བསྒོམས་ལ་མདོར་ན་མ་ཡེངས་
པར་བྱ་དགོས་ཀྱི་བྱིངས་རྨུགས་རྣམ་གཡེང་གི་དབང་དུ་བཏང་ན་ནུས་པ་འདྲེས་འཕྲོག་པར་བཤད།
ཐུན་ལ་ཞུགས་ནས་རྗེས་བསྡུ་བའི་བར་ཉལ་བ་དང་། ལྡང་བ་དང་། བཞད་གད་དང་། རྩ་
ཆུ་འཆག་པ་དང་། ཟས་ཟ་བ་དང་། མི་དང་ཚིག་བསྲེ་བ་དང་། སྔགས་ཀྱི་སྒྲ་རྒྱུན་བཅད་པ་
དང་། ལྷ་དང་སྔགས་འཁོར་གྱི་དམིགས་པ་མི་བྱེད་པ་དང་། འོད་ཟེར་གྱི་སྤྲོ་བསྡུ་མི་བྱེད་པ་
རྣམས་ཅིས་ཀྱང་སྤང་། བླ་མེད་ཀྱི་སྐབས་འདིར་སེམས་མ་ཡེངས་ན་བཏུང་བ་སོགས་ཕྲན་བུའི་
རིགས་རུང་བར་བརྩི་སྲོལ་ཡང་སྣང་། དེ་ལྟར་ཡང་རྗེ་བཙུན་ནཱ་རོ་པས། གང་ཞིག་རྣལ་འབྱོར་
པ་རྣམས་ཀྱིས། །སྔགས་ཀྱི་ནུས་པ་སྐྱེ་འདོད་པས། །སྔགས་ཀྱི་སྤྱོད་ལམ་ཤེས་བྱས་ཏེ། །རྣལ་
འབྱོར་སྔགས་པས་སྔགས་བགྲང་ཚེ། །དམ་ཚིག་ཉམས་པའི་མི་དག་དང་། །ནམ་ཡང་ཁ་འཕྲོ་
མི་བསྲེ་ཞིང་། །སྡིག་པ་ཅན་གྱི་གོས་མི་གོན། །ཁམས་མི་བདེ་བའི་སྐབས་སུ་ནི། །ངལ་བསོ་
ཁམས་བསང་ཆོས་ཉིད་བསྒོམ། །དད་པ་མེད་དང་ལེ་ལོ་སྤང་། །མ་མོས་ཉལ་སྔགས་བཟླ་བ་
སྤང་། །བཟའ་བ་བཟའ་ཞིང་སྔགས་ཟློས་སྤང་། །བཏུང་བ་འཐུང་ཞིང་སྔགས་ཟློས་སྤང་། །
ཁ་མ་བཤལ་བར་སྔགས་ཟློས་སྤང་། །བསམ་པ་མེད་པར་སྔགས་ཟློས་སྤང་
། །ལྷ་མ་གསལ་

བར་སྔགས་ཟློས་སྤང་། །གཉིད་ཀྱི་དབང་དུ་གྱུར་པ་སྤང་། །གསལ་ཞིང་སྔགས་སྒྲ་ཆེ་བ་སྤང་། །
ཞི་བའི་དུས་སུ་དྲག་པོ་སྤང་། །དྲག་པོའི་དུས་སུ་ཞི་བ་སྤང་། །དབང་གི་དུས་སུ་ཞི་བ་སྤང་། །
སྔགས་བཟླས་གཞན་དུ་སྤེལ་བ་སྤང་། །སྒྲུབ་སྔགས་འཇམ་ཞིང་བཟླས་པ་སྤང༌། །རླུང་ཁ་
ཆེན་པོ་ཆུ་ཆེན་འགྲམ། །དྲག་སྔགས་ཟབ་མོ་མི་ཟློའོ། །སྔགས་ཀྱི་ཡིག་འབྲུ་འཁྱར་བ་སྤང་། །
དགྲ་གདོན་ནད་ལ་སོགས་པ་ལ། །ནུས་པ་ཡོངས་རྫོགས་དམིགས་པ་སྤང་། །སྣོད་མིན་དག་
ལ་སྤེལ་མི་བྱ། །གསང་སྔགས་གྲོང་ཡུལ་དག་ཏུ་སྤང་། །ཀྲི་ཡ་ལ་སོགས་སྔགས་རྣམས་ལ། །
འབྲུ་དམན་པ་ཡི་སྔགས་ལ་སོགས། །ཕ་མ་གཉིས་མེད་མ་གཏོགས་རྒྱུད། །གཞན་ལ་ཤ་ཆང་
བུད་མེད་དང༌། །སྒོག་པ་སོགས་སྤང་གཙང་སྦྲ་བྱ། །འཕྲལ་གྱི་ནུས་པ་འདོད་པ་ལ། །སྨྲ་
བཅད་གྲངས་དང་བཅས་པ་འདོན། །བླ་མེད་དངོས་གྲུབ་འདོད་པ་ལ། །གཞུང་བཞིན་རྟགས་
རྫོགས་བར་དུ་འདོན། །ཕྱག་རྒྱ་ཆེན་པོ་འདོད་པ་ལ། །དེ་ཉིད་གསུམ་གསལ་ཡུན་དུ་འདོན། །
ནུས་པ་མྱུར་དུ་སྐྱེ་འདོད་ན། །སྨྲ་བ་བཅད་བཟླས་དངོས་གྲུབ་འཕེལ། །ལོ་གཅིག་རང་གར་
བཟླས་པ་བས། །ཟླ་གཅིག་སྨྲ་བཅད་ནུས་པ་ཆེ། །ཡུན་དུ་ལོ་གཅིག་བསྒྲུབས་པ་བས། །
དབེན་པ་ཞག་གཅིག་བསྟེན་པ་ལེགས། །སྒྲུབ་པོ་སྔགས་ཀྱི་རྣལ་འབྱོར་པས། །གདམས་ངག་
ཉེར་གཅིག་འདི་ལྡན་ན། །ཚེ་དང་མཆོག་དང་ཐུན་མོང་འགྲུབ། །ཅེས་དང་། ཕ་དམ་པའི་
གསུང་གིས། ཡལ་བའི་གནད་ལྔ་ངོ་མ་ཤེས་ན་བསྙེན་སྒྲུབ་དོན་མེད་དུ་འགྲོ། གནད་ལྔ་ནི།
ལྷ་བསྒོམ་འཕྲོར་བཞག་པས་ལུས་ཀྱི་ལྷ་ཡལ། སྔགས་བཟླ་བ་མདོ་འཛིན་རྩར་མ་སླེབ་བར་
གཏམ་བྱས་པས་སྔགས་ཀྱི་ནུས་པ་ཡལ། བཟླས་པ་བྱེད་དུས་སྤྲོ་བསྡུའི་དམིགས་པ་མ་བྱས་པས་
ཏིང་ངེ་འཛིན་ཡལ། མཚམས་མ་གྲོལ་བར་ངོ་གྲང་དང་འཕྲད་པས་ལྷའི་མཚན་ལྟས་ཡལ། རྟེན་
གཏོར་དང་དམ་རྫས་སོགས་མིས་མཐོང་བས་རྫས་ཡལ་ལོ། །གཞན་ཡང་བསྙེན་སྒྲུབ་ཀྱི་སྐབས་
རང་གི་གོས་དྲོད་མོ་མི་ལ་མི་སྟེར། ཡི་དམ་བསྒོམ་ཞིང་ཏིང་ངེ་འཛིན་གྱི་སྐབས་རྒོད་པ་སོགས་
ཡེངས་ཐབས་སྤང་། སྔགས་བཟླ་དུས་མེ་ལ་ཕུ་མི་འདེབས། སྔགས་ཚད་དུ་མ་འཁྱོལ་བར་ནད་
པ་དང་སེར་བ་མི་བསྔགས། ཉམས་པ་དང་ལྟོ་གོས་མི་བསྲི། ཕྲེང་བ་བྱིན་རླབས་ཚར་ནས་མི་
ལག་མི་བརྒྱུད། དམ་ཅན་ལ་འཛེམ། ཡུགས་ས་མོའི་ལྟོ་གོས་སྤང་། མཛེ་ཕོའི་ནོར་ལ་འཛེམ།
དཀོན་མཆོག་གི་དཀོར་ལ་མི་འབབ། ཞེས་གསུངས་པ་རྣམས་ཞིབ་མོར་ངེས་པར་བྱའོ། །གཞན་

ཡང་བསྙེན་སྒྲུབ་ཀྱི་སྒང་ལ་ལུས་ཀྱི་བཅུད་ཐིག་ལེ་ཉམས་སུ་མི་རུང་། ཉམས་ན་སྲུང་བ་བྱ་ཞིང་
བདུད་རྩི་རིལ་བུ་དང་བཅུད་ལེན་བསྟེན། ངག་གི་བཅུད་མཆིལ་མ་ཕྱིར་མི་འབོར། བོར་ན་
ཨ་ཉེར་གཅིག་གིས་བསྲུང་། ཡིད་ཀྱི་བཅུད་རྣམ་རྟོག་མང་དུ་མི་རུང་། འཕྲོ་ན་སྐྱེ་མེད་ཀྱི་དོན་
དྲན་པར་བྱ་གསུང་། མདོར་བསྡུས་པའི་གནད་ནི། ལུས་དྲང་པོ། ངག་སྨྲ་གཅད། སེམས་
མ་ཡེངས་པའི་དྲན་ཤེས་བསྟེན་དགོས་ཀྱི། གཞན་དུ་ནེ་ཙོའི་སྨྲ་བ་ལྟར་འགྱུར་རོ། །ཏིང་ངེ་འཛིན་
གསལ་བ། སྔགས་དག་པ། སེམས་དང་སྤྲོའི་ཐེ་ཚོམ་དང་བྲལ་བ་ནི་མྱུར་དུ་འགྲུབ་པའི་རྒྱུ་
ཡིན། རྩ་ཁམས་དྭངས་པའི་སྟོབས་ཀྱིས་མགུར་དང་ཚིགས་བཅད་རྩོམ་འདོད་པ་དང་། ལྕེ་
བདེ་ཞིང་སྔགས་གྲངས་འགྲོ་ཆེ་བ་དང་། ཉམས་རྨིས་བཟང་བ་སོགས་ལ་དགའ་སྤྲོ་དང༌། ཧ་
ཅང་བརྩོན་ཐལ་བྱས་ན་བར་ཆད་ཀྱི་རྒྱུ་ཡིན་པས་དགག་སྒྲུབ་མེད་པར་བཏང་སྙོམས་སུ་གཞག་
ཅིང་། བཟླས་གྲངས་ཆ་བསྙམ། དུབ་ནས་གཉིད་འཐིབས་པའམ་མི་ནུས་སྙམ་པ་བྱུང་ན་རིག་
པའི་ངར་བསྐྱེད། ཐུན་མཚམས་སུ་གྲུབ་ཐོབ་གོང་མ་རྣམས་ཀྱིས་དཀའ་སྤྱད་མཛད་ཚུལ་དང་།
འཆི་བ་མི་རྟག་པ་སྟོན་པའི་ཡིག་ཆ་ལ་ཅུང་ཟད་བལྟ། ཉམས་རྨིས་རྩུབ་ན་བོགས་འབྱུང་བས་
སྐྲག་མི་དགོས། སྐབས་རེར་མ་བདེ་ཆེན་པོ་བྱུང་ན་ཁམས་འདུས་ཡིན་པས་ཁོང་ཀློད་ཅིང་། ཚིག་
པོའི་རུས་པའམ། ཇི་སྐམ་མམ། བུ་རམ་ལྟ་བུ་མུར་བས་ཕན་ལ། ཐུན་རེ་བཞིན་སྔགས་འདི་
ཙམ་མ་སོང་ན་མི་རུང་སྙམ་པ་སོགས་ཧ་ཅང་དཀྲིགས་ཆ་ཆེ་ཞིང་འཇུར་དྲགས་ན་བར་ཆད་དུ་འགྲོ་
བས། སྔགས་གྲངས་འགྲོ་མང་ཉུང་ཙམ་ལ་རྩིས་གདབ་མི་བྱ་བར་ཕྱི་ཀློད་ལ་ནང་གྲིམས་པར་བྱ།
ད་རེས་བཟླས་པ་འདི་མ་གྲོལ་བར་རྐྱེན་གང་གིའང་དབང་དུ་མི་གཏོང་། ན་ནའང་ན་གོ་ཆོད།
ཤི་ནའང་ཤི་གོ་ཆོད། སྔར་མི་ལུས་ཐོབ་པ་ཕལ་ཆེར་དོན་མེད་དུ་སོང་བ་ལ། ད་ལྟ་ཡི་དམ་གྱི་
ལྷ་འདི་ལྟ་བུ་བསྒྲུབ་ཏུ་ཡོད་པས་སྐལ་པ་བཟང་། འབད་རྩོལ་དྲག་པོ་ཞིག་བྱ་སྙམ་པའི་འདུན་པ་
ཤུགས་དྲག་པོ་ཞིག་ཡོད་ན་བྱིན་རླབས་མྱུར་དུ་འཇུག་པ་ཡིན་ནོ། །ཐོག་མར་གཙོ་བོའི་བསྙེན་པ་
མ་སོང་བར་འཁོར་སྔགས་ཚར་རེ་ཙམ་མ་གཏོགས་གཙོ་བོ་ཉིད་ལ་དྲིལ། གཙོ་སྔགས་ཀྱང་གང་
བཟླ་རྒྱུའི་སྐབས་དོན་དེ་ཉིད་ལ་བསྙེན་པ་མ་སོང་བ་དེ་རང་ལ་དྲིལ་ཞིང་གཞན་རྣམས་མ་ཆད་ཙམ་
གྱིས་ཆོག །དེ་བཞིན་དུ་འཁོར་གྱི་སྐབས་ཀྱང་གང་ལ་བསྙེན་པ་བྱ་བ་དེ་ཉིད་ཀྱི་སྔགས་མ་སོང་
བར་དུ་གཞན་རྣམས་བཟླ་བའི་སྤྲོས་པ་དོར་ཏེ། དེ་དང་དེ་དག་ཆིག་དྲིལ་དུ་བྱེད་པ་ཉིད་ལེགས་

པར་སྣང་ངོ་༌། །ཐུན་གྲོལ་བ་ན། ཕ་རྒྱུད་མ་རྒྱུད་སོ་སོ་དང་མཐུན་པའི་ཡི་གེ་བརྒྱ་པ་དང་དབྱངས་
གསལ་གསུམ་མམ་བདུན་སོགས་ཀྱིས་ལྷག་ཆད་ཁ་བསྐང་ཞིང་བརྟན་པར་བྱ། འདོད་པའི་དོན་
ལ་གསོལ་བ་དྲག་ཏུ་གདབ། དེ་ནས། རྩ་བརྒྱུད་བླ་མ་ལྷག་པའི་ལྷ་དང་། སངས་རྒྱས་དང་བྱང་
ཆུབ་སེམས་དཔའ་རྣམས་བདག་ལ་དགོངས་སུ་གསོལ། བདག་གིས་ད་ལྟའི་དུས་འདི་ལ་བཅོམ་
ལྡན་འདས་གང་ཡིན་པའི་མཚན་ནས་སྨོས་པ་དང་། དེའི་རྩ་སྔགས་སྙིང་པོ་སོགས་གང་བཟླས་
པ་དེ་ལ་གྲངས་མ་ནོར་བར་བྱས་ནས་བརྒྱ་སྟོང་སོགས་འདི་ཚར་བ་དེ་སྐུ་གསུང་ཐུགས་ལ་དབུལ་
བར་བགྱིའོ། །བདག་ལ་ཐུགས་བརྩེ་བ་ཆེན་པོའི་སྒོ་ནས་བཞེས་སུ་གསོལ། བཞེས་ནས་བདག་
གི་རྒྱུད་བྱིན་གྱིས་བརླབ་ཏུ་གསོལ། ཞེས་གྲངས་ཡི་དམ་ལ་གཏད་པ་གདམས་པའི་མཆོག་ཡིན་
པར་བཤད། དེ་ནས་རྟེན་འབྲེལ་སྙིང་པོའི་རབ་གནས་བྱས་པས་བྱིན་རླབས་མི་ཉམས་ཤིང་ནུས་
པ་ཆེ་རུ་འགྲོ་བར་བཤད་པས། ཡེ་དྷརྨཱ་བདུན་ལ་སོགས་པ་ཅི་ནུས་སུ་བགྲང་ངོ༌། །གསུམ་པ་
ཐུན་མཚམས་ཀྱི་བྱ་བ་ནི། ཐུན་བཞི་གའི་མཇུག་ཏུ་གཏོར་འབུལ་གྲུབ་ན་རབ། མ་གྲུབ་ཀྱང་
སྲོད་ཐུན་གྱི་མཇུག་ཏུ་གཏོར་མ་བསྡུས་པ་རེ་དང་། གུང་ཐུན་གྱི་མཇུག་ཏུ་གཏོར་མ་རྒྱས་པ་གཏོང་
དགོས་ཤིང་། གཤེགས་སུ་གསོལ་བ་ལ་སོགས་པ་རང་རང་གི་སྒྲུབ་ཐབས་ནས་འབྱུང་བ་བཞིན་
བྱ། རྗེས་བསྔོ་བ་སྨོན་ལམ་རྣམ་པར་དག་པ་གདབ། ཁ་ཟས་ཀྱི་རྣལ་འབྱོར་སྒྲུབ་ཐབས་སོ་སོ་
ལས་བཤད་པ་ལྟར་བྱ། དམིགས་བསལ་མེད་ན། གཏོར་མ་ལྟར་བྱིན་གྱིས་བརླབས་ལ་ཕུད་
གཏོར་མའི་ཚུལ་དུ་ཡི་དམ་ལ་འབུལ་བ་དང་། རང་ལྷར་གསལ་བའི་ངང་ནས་སྙིང་གར་དཀྱིལ་
འཁོར་ཡོངས་རྫོགས་བསྒོམ་པའམ། ཡང་ན་ལྷ་ཐམས་ཅད་འདུས་པའི་ངོ་བོ་ས་བོན་ཧཱུྃ་ཡིག་ལྟ་
བུ་བསྒོམས་ཀྱང་རུང་སྟེ་ལྟེ་བའི་གཏུམ་མོ་ལས་ཡེ་ཤེས་ཀྱི་མེ་འབར་བའི་མེ་དབུས་སུ་བཞུགས་
པར་མོས་པ་ལ་བཟའ་བཏུང་བདུད་རྩིའི་རང་བཞིན་ནང་གི་སྦྱིན་སྲེག་གི་ཚུལ་དུ་ཕུལ་བས་མེ་ལྕེའི་
འོད་ཀྱིས་བཞུ་བའི་དྭངས་མ་སྙིང་གར་ལྷ་ཚོགས་བསྐྱེད་ཡོད་ན་དེ་དག་གི་ཞལ་དུ་སིབ་སིབ་སོང་
བའམ། ས་བོན་རྐྱང་པ་ཡིན་ཚེ་དེ་ལ་སིབ་སིབ་ཐིམ་པས་ལྷ་ཐམས་ཅད་དགྱེས་ཤིང་ཚིམ་པར་
བསམས་ལ་འབྲུ་གསུམ་བཟླ་ཞིང་ལོངས་སྤྱོད་ལ་མཐར་དགེ་བ་བསྔོ། ཟས་ཀྱང་འགྲངས་དྲགས་
ན་བྱིང་རྨུགས་དང་ཉོན་མོངས་ཀྱི་དབང་དུ་འཆོར་ཞིང་། ལྟོགས་དྲགས་ན་ནད་སྐྱེད་པ་སོགས་
ཉེས་པ་འབྱུང་བས་ཟས་ཀྱི་ཚོད་རིགས་པས་ཉིན་གཅིག་ལྟར་ཁྲིགས་སུ་བྱ། རྟག་ཏུ་དགོས་མེད་

ཀྱི་གཏམ་མང་པོ་བཤད་ཉན་མི་བྱེད། ལྷ་སྐུར་ལམ་གྱིས་གསལ་ཞིང་སྔགས་ཡང་ཡང་བཟླ། ལྷའི་
ང་རྒྱལ་དང་མ་བྲལ་བའི་ངང་ཆུ་སྦྱིན། སཱཙྪ། མདོ་བཀླག་པ་སོགས་ཀྱང་ནུས་ན་བྱ། མི་ནུས་
ན་མ་ཡེངས་ངང་ངལ་གསོ། ཕྱིའི་རྫས་ནང་དུ་ལེན་པ་དང་། ནང་གི་ཡོ་བྱད་ཕྱིར་གཏོང་བ་
སོགས་ཀྱང་དངོས་གྲུབ་ཡལ་བའི་རྒྱུར་འགྲོ་ཞིང་། མཚམས་ཁོང་དུ་མ་བཅུག་པའི་མི་དང་ཡོ་
བྱད་ནང་དུ་མི་འཇུག་ལ། དམིགས་རྡེལ་སོགས་ཀྱིས་བཅུག་པ་ཡིན་ཀྱང་སང་ཙམ་ཡོད་རྒྱུའི་དེ་
རིང་ལྟ་བུར་ཤེས་པ་གཡེང་ཞིང་ཉོག་པ་དང་། སེམས་མི་བདེ་ཞིང་གཉིད་ཡེར་བ་སོགས་བྱུང་ན་
སང་ཉིན་མི་དང་ཡོ་བྱད་སོ་མ་བྱུང་ན་དེའི་འགྲུལ་སྣ་ཡིན་པས་སྲུང་འཁོར་བསྒོམ། སྔོན་ལ་མ་
བྱུང་བར་རྟིང་ལ་བྱུང་ན་གྲིབ་ལྷོངས་ཡིན་པས་ཡིག་བརྒྱ་མང་དུ་བཟླས། རྫས་དེ་དག་ཀྱང་འགྲུབ་
ཏུ་རུང་ན་ཞག་མ་འདས་པར་ལོངས་མི་སྤྱད། འགྲུལ་སྣ་ནི་བྱིངས་རྨུགས་དང་གཉིད་ཡེར་བ།
ན་ཚ་ཐན་ཐུན་ལ་སོགས་པ་འབྱུང་ཞིང་དེའང་སྔོན་ལ་བྱུང་ན་ཡང་ལ། རྗེས་ལ་བྱུང་ན་ལྕི་བར་
བཤད། བསྙེན་པ་མ་ཚར་བར་སྟན་ཡང་སྤོ་འཇུག་མི་ཉན་ཏེ། ཀླུ་སྒྲུབ་ནས་བརྒྱུད་པའི་མན་
ངག་ལས། མལ་སྟན་ནམ་མཁའི་མཐོངས་སུ་སྤྲུགས། །དེ་རིས་སྒྲུབ་པ་གང་བྱས་གྱ་བ་ཡིན། །
ཞེས་གསུངས་སོ། །འཚུབས་ཆ་བྱུང་ན་ཐོ་གསོ་བ་དང་། སྲུང་འཁོར་དྲག་ཏུ་བསྒོམ། བདུད་རྩི་
འཁྱིལ་པ་སོགས་ལས་སྔགས་མང་དུ་བཟླ་ཞིང་ཕུར་གདབ་ཡོད་རིགས་ལ་བསྐྱར་ནས་བྱེད།
མཁའ་འགྲོ་སྤྱི་གཏོར་དང་། ཞི་བའི་སྲེག་བླུགས་སོགས་ཀྱིས་ཞི་བར་འགྱུར་རོ། །ནུབ་མོ་
ཉལ་བའི་ཚེ་སྡུད་རིམ་གྱིས་ལྷ་སྐུ་མི་དམིགས་པའི་ངང་དུ་བསྡུས་ལ་བསམ་མེད་ཀྱི་ངང་དུ་ཉལ།
ནངས་པར་ཐོ་རེངས་ནམ་མཁར་བཞུགས་པའི་དཔའ་བོ་དང་རྣལ་འབྱོར་མ་རྣམས་ཀྱིས་ཌ་མ་རུ་
དང་སྙིང་པོའི་སྒྲས་བསྐུལ་བས་འོད་གསལ་ལས་ལངས་ནས་སྐད་ཅིག་གིས་ཡི་དམ་གྱི་སྐུར་གྱུར་
པར་བསམས་ལ་ལྡང་ཞིང་། ཚ་ཤས་ཅན་སོགས་ལ་འཕྲོད་ན་ཁྲུས་ཀྱི་རྣལ་འབྱོར་ཀྱང་དངོས་སུ་
བྱ་སྟེ་བུམ་ཆུས་ཕྱིའི་ཁྲུས་དང་། རྡོ་རྗེའི་ཆུའམ་ཡིག་བརྒྱའི་གཟུངས་ཆུས་ནང་གི་ཁྲུས་དག་གམ།
གྲངས་ཤས་ཅན་ལྟ་བུར་མ་འཕྲོད་ཀྱང་དམིགས་པ་ཙམ་གྱི་སྒོ་ནས་ཁ་བཤལ་ཏེ་ཐུན་ལ་འཇུག་པ་
སོགས་སྤྱིར་བླ་མའི་ཞལ་ལུང་དང་མཐོང་བ་བརྒྱུད་པའི་ཕྱག་ལེན་དང་བཅས་པས་བསྒྲུབ་ཀྱི།
གྱ་ཚོམས་སུ་འཇུག་པར་མི་བྱའོ།། །།
༈ གཉིས་པ་རྒྱུད་སྡེ་སོ་སོའི་བསྙེན་ཐབས་འཆད་པ་ལ་གསུམ། སྔོན་འགྲོ་དངོས་གཞི་

རྗེས་སོ། །དང་པོ་ནི། གནས་གོང་དུ་བཤད་པའི་མཚན་ཉིད་དང་ལྡན་པའམ། དབེན་ཞིང་
ཡིད་དང་མཐུན་ལ་གློ་བུར་དུ་མཚམས་གྲོལ་དགོས་པའི་རྐྱེན་མི་འབྱུང་བའི་སར། ཐོག་མར་
དལ་འབྱོར་རྙེད་དཀའ་སོགས་ཐུན་མོང་གི་སྔོན་འགྲོ་བཞི་རྒྱུད་འགྱུར་བ་རེ་བསྒོམ། སྐྱབས་
སེམས་སོགས་ཐུན་མིན་སྔོན་འགྲོ་བཞི་སྔོན་དུ་འབུམ་ཐེར་སོགས་བསགས་ན་སྐབས་འདིར་ཇི་
ལྟར་འོས་པ་དང་། ཡིག་བརྒྱ་ཞག་བདུན་མན་ཆད་ཅི་འགྲུབ་ནན་ཏན། སྔར་མ་འགྲུབ་ན་དེ་
དག་མ་མཐའ་ཡང་ཞག་བདུན་རེ་ཙམ་བྱ། བགེགས་དང་བར་ཆད་ཞི་བའི་ཕྱིར་གསང་འདུས་ལ་
བདུད་རྩི་འཁྱིལ་པ། བདེ་མཆོག་ལ་སུཾ་བྷ་ནི། དགྱེས་རྡོར་ལ་འབྱུང་འདུལ་ལྟ་བུ་སོ་སོའི་
ལས་རྒྱས་པའི་ལྷར་བཤད་པའམ། ཡང་ན་སྤྱི་ལ་བདུད་རྩི་འཁྱིལ་པའམ་བགེགས་མཐར་བྱེད་
ལྟ་བུ་ཞིག་ལ་བསྙེན་པ་འབུམ་ཙམ་གཏང་། དེ་དག་གི་བཟླས་སྒོམ་སྒྲུབ་བཏུས་ཀུན་བཏུས་འདི་
ཉིད་ནས་བླང་། བདེ་མཆོག་ལ་སྐབས་འདིར་ཕུར་གདབ་ཀྱང་ཞག་ཤས་བསྙེན། དེ་ནས་
ཚོགས་གསོག་གམ་གཞན་དུ་དཔུང་བསྐྱེད་ཀྱི་རིམ་གྲོར་གྲགས་པ་ཕྱག་དང་བསྐོར་བ་དང་། མདོ་
དང་རྒྱུད་སྡེ་ཟབ་མོ་དང་གཟུངས་སྔགས་ཁྱད་པར་ཅན་གསུང་སྒྲོགས། ཡི་དམ་གང་ཡང་རུང་
བའི་སྒོ་ནས་སྡིག་སྒྲིབ་དང་བགེགས་ཞི་བ་སོགས་ཀྱི་ཕྱིར་ཞི་བའི་སྦྱིན་སྲེག་རང་ངམ་གཞན་གྱིས་
བསྒྲུབ་པ་དང་། སཱཙྪ དང་། བྱེ་མའི་མཆོད་རྟེན་དང་། སྐུ་གཟུགས་གླེགས་བམ་བཞེངས་
པ། དེ་དག་ལ་རྡུལ་སྤྲུག་སོགས་བྱི་དོར་དང༌། ན་བཟའ་འབུལ་བ། མཆོད་པ་འབུལ་བ།
ཡན་ལག་བདུན་པ་དང་སྨོན་ལམ་འདེབས་པ། ཛམྦྷ་ལའི་ཆུ་སྦྱིན། ཆ་གསུམ་དང་འབྱུང་པོ་སྤྱི་
གཏོར། ཆབ་གཏོར་དང་ལན་ཆགས་གཏོར་མ་སོགས་གཏོར་མའི་རིགས་ཅི་འགྲུབ་གཏོང་བ།
སྤྱིར་དཀོན་མཆོག་དང་ལྷག་པར་དགེ་འདུན་ལ་བསྙེན་བཀུར། ངན་སློང་དབུལ་ཕོངས་ལ་སྦྱིན་
གཏོང་། འཆི་ངེས་ཀྱི་སྲོག་བསླུ་བ་སོགས་དགེ་བ་འགྲུབ་ཚད་དང་། ཁྱད་པར་གང་བསྙེན་པར་
བྱ་བའི་རྒྱུད་སྡེ་དེ་ཉིད་རྣལ་འབྱོར་དུ་བྱེད་པ་རྙེད་ན་རབ། མིན་ཀྱང་དམ་ཚིག་དག་པའི་རྣལ་འབྱོར་
པ་བཞིའམ་དགེ་སློང་ཚུལ་ལྡན་བཞི་སྡེར་ལོངས་པ་ཡན་ཆད་ལ་བསྙེན་བཀུར་ཚོགས་གསོག་སྟོན་
མོ་བྱ། བསྙེན་པ་མཐར་ཕྱིན་ཅིང་བར་ཆད་མི་འོང་བར་སྨོན་ལམ་གདབ། ལྷག་པར་ཚོགས་ཀྱི་
ཞིང་མཆོག་རྩ་བའི་བླ་མ་ཡིན་པས་བླ་མ་ལ་སྙན་མནན་ཅིང་ཕྱག་མཆོད་བསྙེན་བཀུར་ཡོན་འབུལ་
བ་སོགས་དང་། བླ་མ་དངོས་སུ་མི་བཞུགས་ཀྱང་དེའི་ཐུགས་ཀྱིས་བཟུང་བ་རྣམས་ལ་བསྙེན་
སྒྲི

བཀུར་བྱ། ཡི་དམ་སྤྱི་དང་ཁྱད་པར་རྒྱུད་སྡེ་དེ་ཉིད་དང་འབྲེལ་བའི་སྐུ་བརྙན་རྙིང་བ་བྱིན་ཅན་
ཡོངས་སུ་གྲགས་པ་རྣམས་དང་། མ་འགྲུབ་ཀྱང་སྐུ་བརྙན་གང་རྙེད་ལ་མཆོད་འབུལ། མཁའ་འགྲོ་
ཆོས་སྐྱོང་འགོ་ཞིང་བསྟེན་པ་གཙོར་གྱུར་ལ་ཐུགས་དམ་བསྐང་ཞིང་ཕྲིན་ལས་འཆོལ་བ་སོགས་བྱ་
སྟེ། དེ་ཐམས་ཅད་ལའང་གོང་ལྟར་བསྙེན་པ་ལ་བར་ཆད་མི་འབྱུང་ཞིང་དངོས་གྲུབ་མྱུར་དུ་ཐོབ་
པར་གསོལ་བ་འདེབས་པ་གཅེས་ཏེ། དེང་སང་དུས་ཀྱི་དབང་གིས་རྒྱུད་སྡེ་ནས་བཤད་པའི་ཆོས་
ཟབ་མོ་ཉམས་སུ་ལེན་པ་ལ་བདུད་རིགས་ནག་ཕྱོགས་པ་རྣམས་ཤིན་ཏུ་མི་དགའ་བའི་ཕྱིར་བསོད་
ནམས་ཀྱི་དཔུང་བསྐྱེད་པའི་རིམ་གྲོར་འབད་པ་ནི་ཅི་ནས་གལ་ཆེ་ཞིང་། སྔོན་འགྲོ་གནད་དུ་སོང་
ན་དངོས་གཞིའི་སྐབས་ཡུར་བ་བདེ་མོའི་ནང་དུ་ཆུ་བཤར་གྱིས་འགྲོ་བའམ། ནམ་ཟླ་ལེགས་པར་
གྲོལ་ན་རྩྭ་ཤིང་གི་མྱུ་གུ་ཤུགས་ཀྱིས་སྐྱེ་བ་ལྟར་དགེ་སྦྱོར་གང་བྱས་ཀྱང་གནད་དུ་འགྲོ་ཞིང་རྒྱུད་
ཚོད་དང་བསྟུན་བའི་ཉམས་རྟོགས་མྱུར་དུ་མི་སྐྱེ་བའི་ཐབས་མེད་པས་གང་འགྲུབ་ནན་ཏན་ཏུ་བྱ་
ཞིང་། འབྱོར་དང་ལོང་སྐབས་སོགས་ཀྱིས་མི་ལྕོགས་པ་རྣམས་ཀྱིས་ཀྱང་ཅི་ཙམ་འགྲུབ་པ་རེ་
བྱའི། སྔོན་འགྲོ་མི་འགྲུབ་པས་བསྙེན་པ་བཤོལ་མི་དགོས་སོ། །དེ་ཡན་ཆད་ནི་བསྙེན་སྒྲུབ་
བྱེད་པའི་གནས་དེ་རང་དུ་བྱ་དགོས་པའི་ངེས་པ་མེད་པས་གནས་གཞན་དུ་བྱས་ཀྱང་རུང་ལ།
འོན་ཀྱང་བསྙེན་པ་ཚུགས་པ་ལ་མི་རིང་བའི་འགོ་ལ་ངེས་པར་བྱ་དགོས་སོ། །དེ་དག་གི་ཐུན་
མཚམས་ཅི་རིགས་པར་ཡང་གསག་སྦྱོང་གི་གནད་བསྡུས་མཎྜལ་ཡིག་བརྒྱ་གཉིས་དང་། བླ་
མའི་གསོལ་འདེབས་ལ་ནན་ཏན་ཏུ་འབད་དོ། །དེ་ནས་བསྙེན་པ་བྱ་བའི་གནས་དེར་གཟའ་
ཚེས་ལེགས་པ་ཞིག་ལ། སྒྲུབ་ཁང་གི་ཕྱི་རོལ་ཕྱོགས་བཞིར་རྒྱལ་ཐོ་ལེགས་པར་བརྩིགས་པའམ་
དངོས་མ་འགྲུབ་ན་མཚོན་བྱེད་བྱ། ཅིས་ཀྱང་མི་བདེ་ན་སྒོ་དྲུང་དུ་ཐོ་དཀར་པོ་གཅིག་བརྩིགས་
ལ་ཕྱོགས་བཞིར་མོས་པའང་མཛད། གང་ལྟར་བསང་སྦྱང་། ཤར་གྱི་ཐོ་ཡུལ་འཁོར་སྲུང་།
ལྷོར་འཕགས་སྐྱེས་པོ། ནུབ་མིག་མི་བཟང་། བྱང་རྣམ་ཐོས་སྲས་རྣམས་སུ་སྐད་ཅིག་གིས་
བསྐྱེད། རི་རབ་ཀྱི་བང་རིམ་ནས་རྒྱལ་པོ་ཆེན་པོ་བཞི་འཁོར་བཅས་སྤྱན་དྲངས། མཆོད་
བསྟོད་བྱ། བསྟོད་པ་ནི་འདི་ལྟར། རྒྱལ་པོ་ཆེན་པོ་དཔལ་ལྡན་པ། །མ་རྒད་མདོག་ཅན་པི་
ཝཾ་འཛིན། །དྲི་ཟའི་ཚོགས་ལ་དབང་བསྒྱུར་བའི། །ཡུལ་འཁོར་སྲུང་ལ་ཕྱག་འཚལ་ལོ། །དཔའ་
བོ་ཆེན་པོ་སྟོབས་པོ་ཆེ། །ཁ་དོག་སྔོན་པོ་རལ་གྲི་འཛིན། །གྲུལ་བུམ་ཚོགས་ལ་དབང་བསྒྱུར་

བའི། །འཕགས་སྐྱེས་པོ་ལ་ཕྱག་འཚལ་ལོ། །མངའ་བདག་ཆེན་པོ་མཐུ་བོ་ཆེ། །ཁ་དོག་
དམར་པོ་སྦྲུལ་ཞགས་འཛིན། །ཀླུ་ཡི་ཚོགས་ལ་དབང་བསྒྱུར་བའི། །མིག་མི་བཟང་ལ་ཕྱག་
འཚལ་ལོ། །དེད་དཔོན་ཆེན་པོ་གསེར་མདོག་ཅན། །བེ་ཅོན་དང་ནི་ནེའུ་ལེ་འཛིན། །གནོད་
སྦྱིན་ཚོགས་ལ་དབང་བསྒྱུར་བའི། །རྣམ་ཐོས་སྲས་ལ་ཕྱག་འཚལ་ལོ། །ཞེས་པའོ། །མཆོད་
པ་དང་གཏོར་མ་རེ་བཤམས་ལ་གཏོར་ཆོག་ལྟར་བྱིན་གྱིས་བརླབས་ནས། ཤར་གྱི་ལ། ཨོདྷིཥྛ་
རཏྟཱ་ཡ་ས་པ་རི་ཝཱ་ར་ཞེས་པར་ཨ་ཀཱ་རོ་བཏགས་ཏེ་ལན་གསུམ་གྱིས་ཕུལ། ཨགྷོ་སོགས་ཀྱིས་
མཆོད། བསྟོད་པས་བསྟོད། མཆོད་སྦྱིན་གཏོར་མ་འདི་བཞེས་སོགས་ཀྱིས་འདོད་དོན་གསོལ་
བ་གདབ། ཁྱད་པར་དུ་སྒྲུབ་པ་མ་ཐོན་གྱི་བར་དུ་བར་ཆད་ཞི་བའི་ཕྲིན་ལས་བཅོལ། གཞན་
འདྲ་བ་ལས། ལྷོར་བི་རཱུ་ཌྷ་ཀཱ་ཡ་ས་པ་རི་ཞེས་སོགས་དང་། ནུབ་ཏུ་བི་རཱུ་པཱཀྵ་ཡ། བྱང་དུ་
བེ་ཤྲ་བ་ཎཱ་ཡ་ཞེས་འདོན་པ་སྤོ། སུ་པྲ་ཏིཥྛའི་སྔགས་ཀྱིས་བརྟན་བཞུགས་ལན་མང་དུ་བྱ། ཕྱིས་
མཁའ་འགྲོ་སྤྱི་གཏོར་འབུལ་བའི་སྐབས་སུ་ཡང་
། རྒྱལ་ཆེན་བཞི་ལ་དཀར་གཏོར་རེ་ལ་ཟུར་
བསྔོས་ཙམ་བྱ། དེ་ཕྱིན་ཆད་ཐོའི་ཕྱིར་མི་འགྲོ། གཞན་ཡང་ལག་ན་རྡོ་རྗེ་དང་། བདུད་རྩི་
འཁྱིལ་པའི་སྐུ་བྲིས་ཏེ་སྒོ་དྲུང་དུ་བཞག་པས་ཀྱང་ལྷའི་བུ་དང་གནོད་སྦྱིན་སོགས་ཀྱི་བར་ཆད་སྲུང་
བར་བཤད་པས་མཚམས་ཐོ་བཞག་ཕྱིན་གཞུང་དང་མཐུན་ཞིང་དགོས་པ་ཆེན་པོ་དང་ལྡན་པ་སྔོན་
གྱི་རྡོ་རྗེ་འཛིན་པ་ཆེན་པོ་རྣམས་ཀྱིས་ཕྱག་ལེན་དུ་མཛད་པ་འདི་ཉིད་དགོས་ཀྱི། གང་དྲན་གྱི་
ཚིགས་བཅད་ཤིང་བྱང་དུ་བཀོད་པ་དང་བསྐྱེད་བསྟིམས་མེད་ཅིང་རང་གཞན་གཉིས་ཀས་བརྩི་མི་
དགོས་པ་ནི་མ་བཞག་པ་ཉིད་ལེགས་སོ། །འདི་ནས་བརྩམས་རང་མཚམས་ཐོའི་ཕྱིར་མི་འགྲོ་
ཞིང་། མཚམས་འོག་ཏུ་མ་ཆུད་པའི་མི་ནང་དུ་མི་གཏོང་བར། མི་བྱ་ཀ་མེད་ཀྱི་གཏོང་ལེན་
སོགས་རྣམ་འཇོམས་བཟླས་པའི་ཆབ་དང་། བསྔགས་བདུག་གིས་ཕྱུང་ལ་མཚམས་གཡོག་པ་
ཁོ་ནས་བླང་བ་དང་བརྡ་སྤྲོད་པ་བྱ། ཕྱི་མཚམས་ཟིན་ནས་ཞག་འགའ་ཤས་ཐུན་དངོས་ཡིག་
བརྒྱ་དང་བླ་མའི་གསོལ་འདེབས་བྱ་ཞིང་། ཐུན་མཚམས་སུ་གཏོར་མའི་ཆོ་ག་ཅི་ནུས་སུ་བྱ་སྟེ།
དེའང་རྒྱས་པར་ན་རྡོ་རྗེ་མཁའ་འགྲོ། མཁའ་འགྲོ་རྒྱ་མཚོ། གདན་བཞི་སོགས་ནས་བཤད་
པའི་ཞིང་སྐྱོང་དང་འབྱུང་པོ་ཐམས་ཅད་པའི་གཏོར་ཆོག་སོགས་སོ་སོའམ། བསྡུ་ན་སྤྱི་ཁྱབ་མཁའ་
འགྲོ་སྤྱི་གཏོར་གྲངས་གསོག་པས་ཀྱང་འཐུས་ཏེ། དེ་ལྟ་ན་འདས་མ་འདས་ཀྱི་གཏོར་མ་དམ་རྫས་

ཀྱིས་བརྒྱན་པ་དང་
། མཐེབ་ཀྱུ་གཏོར་མ་ཇི་ཙམ་འབུལ་བའི་གྲངས་དང་མཉམ་པར་བཤམས་
ལ། རང་ལྷའི་ང་རྒྱལ་ལ་གནས་པས་ཐོག་མར་ནང་མཆོད་བྱིན་རླབས་བྱ། དེ་རྗེས་གཏོར་མ་
མཐེབ་སྐྱུ་དང་བཅས་པ་ཡང་ལྡེབས་གཅིག་ཏུ་བརླབས་ལ་ཐོག་མར་སྒྲུབ་ཐབས་ཀྱི་ཐུན་མཚམས་
གཏོར་མའི་སྐབས་ལྟར་གཏོར་མགྲོན་སྤྱན་དྲངས། དཀྱིལ་འཁོར་གྱི་ལྷ་ལ་འདས་གཏོར་ཕུལ་
ལ་མཆོད་བསྟོད་འདོད་གསོལ་བྱ། དེ་རྗེས་འཇིག་རྟེན་པའི་གཏོར་མ་མཁའ་འགྲོ་སྤྱི་གཏོར་ལ་
གྲངས་གསོག་དགོས་པས་གཏོར་མ་དངོས་གཞི་དེ་ལ་མཐེབ་ཀྱུ་རེ་སྒྲོན་ལ། ཕོ་བཛྲ་ཨ་ར་ལི་
ཧོ༔སོགས་སྔགས་ཚར་རེ་བརྗོད་མཐར། མཁའ་འགྲོ་དམ་ཅན་རྣམས་ཀྱིས་བདག་གི་བསྙེན་པའི་བྱ་
བ་མཐར་མ་ཕྱིན་གྱི་བར་དུ་འགལ་རྐྱེན་ཐམས་ཅད་བསྲུང་ཞིང་བཟློག་པ་དང་མཐུན་རྐྱེན་ཐམས་
ཅད་ལྷུན་གྱིས་གྲུབ་ཅིང་འདོད་པའི་དངོས་གྲུབ་མྱུར་དུ་ཐོབ་པར་མཛད་དུ་གསོལ། ཞེས་གསོལ་
གདབ་བསྡུས་པ་ཚར་རེ་བྱ། དེ་ལྟ་བུ་གྲངས་ཇི་ཙམ་གསོག་པའི་བར་བལྡབས་ཏེ་བྱ་བ་ལས་ཕྱི་
མ་རྣམས་ལ་སྔགས་ཁ་ཁ་མན་ཆད་ཀྱིས་ཆོག །རྫོགས་པ་ན་མཆོད་བསྟོད་འདོད་དོན་གསོལ་
གདབ་རྒྱས་པར་བྱ། ཡིག་བརྒྱ། ནོངས་བཤགས། གཤེགས་གསོལ་བསྔོ་སྨོན་ཤིས་བརྗོད་
བྱ་བ་ཐུན་རེ་རེ་བཞིན་འགྲེའོ། །དེ་ནས་ནང་མཚམས་སྡོམ་པའི་ཕྱི་དྲོའི་ཆ་ཞིག་ལ་ཕུར་གདབ་ཡོད་
རིགས་རྣམས་ལ་ཕུར་གདབ་བྱ་སྟེ། དེའང་དགྱེས་རྡོར་ཡབ་ཡུམ་རིགས་བསྡུས་དང་། གདན་
བཞི་ཡབ་ཡུམ་སོགས་མ་བཤད་པའི་རིགས་ལ་མི་དགོས་ཤིང་། གསང་བདེ་དུས་འཁོར་སོགས་
གཞན་ཐམས་ཅད་ལ་དཀྱིལ་ཆོག་ནས་བཤད་པ་ལྟར་བྱ་སྟེ། ཁྱད་པར་རང་སྔགས་ལ་སོགས་ཅི་
ནུས་བཟླ། བསྙེན་པ་མ་གྲོལ་བར་བར་ཆད་སྲུང་བའི་ཕྲིན་ལས་བཅོལ། ཕུར་བུ་མང་དུ་ཡོད་
ན་སོ་སོས་བཤད་ཚོད་ལྟར་སྒྲུབ་ཁང་ནང་གི་ཕྱོགས་མཚམས་སུ་གདབ་སྟེ། དེའང་འཛོམ་ན་
བཞུགས་ཁང་ཡོད་དགོས་ལ། བཞུགས་ཁང་མེད་ཚེ་ཐོག་གམ་ཟུར་ལ་གདགས། ཕུར་བུ་གཅིག་
ལས་མེད་ན་ཕྱོགས་མཚམས་སུ་གདབ་ཚུལ་བྱས་ནས་མཐར་སྒྲུབ་ཁང་སྒོ་ལ་གདགས། གང་ལྟར་
ཡང་ཕུར་གདབ་གྲུབ་པ་དང་། སྒྲུབ་ཁང་གི་དཀྱིལ་དུ་མཆོད་གཏོར་བཤམས་ལ། བྱིན་རླབས་
གྲུབ་པ་དང་། ཕུར་བུའི་ལྷ་རྣམས་ལ་ཕུལ། བགེགས་ཐམས་ཅད་སྲུང་བར་གསོལ་བ་གདབ།
རྟེན་འབྲེལ་སྙིང་པོ་དང་། སུ་པྲ་ཏིཥྛས་བརྟན་བཞུགས་བྱ། གལ་ཏེ་སྒྲུབ་པ་པོ་རང་ཉིད་ལྷ་གཞན་
གྱི་བསྙེན་པ་སྔར་མ་སོང་བ་ཞིག་ཡིན་ན་བགེགས་བསལ་བའི་ཆོ་ག་རྣམས་བསྙེན་སོང་གཞན་ལ་

བྱེད་བཅོལ་དགོས་པར་གསུངས་སོ། །དེ་ནས་ཞག་ཤས་ལ་བདུད་རྩི་མྱོང་བ་ནས་བསྔོ་སྨོན་བར་
མངོན་རྟོགས་ཡོངས་རྫོགས་དལ་བུས་བཤར་སྒོམ་བྱ། དམིགས་པ་སྤྱི་དང་ཁྱད་པར་སྲུང་འཁོར་
གསལ་གདབ་ལ་དེའི་བསྙེན་པ་བརྒྱ་སྐོར་རེ་དྲག་ཏུ་བཟླ། བསྙེན་པ་དངོས་ཅུང་ཟད་རེ་བཟླ།
སེམས་མ་ཡེངས་དམིགས་པ་འཇུར་པོས་མངོན་རྟོགས་ཉུང་ན་ཉིན་རེ་བཞིན་ཚར་བརྒྱད་ཡན་ཉི་ཤུ་
མན་དང་། མང་ན་ལྔ་བདུན་སོགས་གང་འགྲུབ་བྱ་བ་ནི་ཚིག་འདོན་ཕྱག་རྒྱ་ཏིང་ངེ་འཛིན་རྣམས་
གོམས་སུ་འཇུག་པ་འབབ་ཆུ་ཡུར་བར་འཛུད་པ་ལྟ་བུ་སྟེ་ཤིན་ཏུ་གལ་ཆེའོ། །དེ་ནས་བརྩམས་ཏེ་
ངག་གཅད་སོགས་མཚམས་དམ་དུ་བྱ་ཞིང་། དུས་ཀྱང་ཟླ་ཞག་གི་གྲངས་ངེས་པ་ཅན་གྱི་དམིགས་
ལ་བཀར་ནས་འདི་ཙམ་མ་ཚར་ན་མི་བྱེད་སྙམ་པ་བྱས་ན་བར་ཆད་ཀྱི་རྒྱུར་འགྲོ་བས་དེ་རྩིས་ཀྱི་
ལྷོད་ཆགས་པའི་བཟའ་བཏུང་ཡོ་བྱད་སོགས་ཀྱང་ལྡབ་འཕར་དུ་ལྡེངས་རྩིས་སྟ་གོན་བྱ། བསྙེན་
པ་མ་གྲོལ་གྱི་བར་ལྷ་གང་གི་བསྙེན་པ་བྱེད་པ་ཡིན་གཞན་སུས་ཀྱང་མ་ཤེས་པའང་གལ་ཆེའོ། །
གཉིས་པ་དངོས་གཞི་ལ་གཉིས། སྤྱིའི་གནད་དང་རྒྱུད་སྡེའི་སོ་སོའི་སྒོས་ཆོས་བཤད་པའོ། །
དང༌ པོ་ལ་གཉིས། ལག་ལེན་དང་། བསྒོམ་དོན་ནོ། །དང་པོ་ནི། སྤྱིར་དགེ་ཞིང་ཤེས་ལ་
འགྱུར་ཆད་དང་ལྡན་པའི་དུས་བཟང་པོ་རྣམས་སམ། ཁྱད་པར་དགྱེས་རྡོར་ལ་ཡར་མར་གྱི་ལྔ་
བརྒྱད། བཅུ། བཅུ་བཞི། བཅོ་ལྔ་ལྟ་བུ། འཇིགས་བྱེད་སོགས་གཤེད་རིགས་ལ་མར་
གྱི་བཅུ་དགུ །ཉེར་གསུམ། ཉེར་དགུ །བདེ་མཆོག་ལ་ཡར་གྱི་ཚེས་བཅུ། དུས་འཁོར་
ལ་ནག་ཟླའི་ཚེས་བཅོ་ལྔ་ལྟ་བུ་ཁྱད་པར་གྱི་དུས་དང་འགྲིགས་ན་ཤིན་ཏུ་ལེགས་པས་ཐོ་རངས་
སམ་དགོངས་ཐུན་ནས་དབུ་བཟུང་། བླ་མ་དཀོན་མཆོག་གི་རྟེན་སྤྱི་དང་། ཁྱད་པར་འབྱོར་ན་
དམ་ཚིག་གི་བྲིས་སྐུ་བཤམས་པའི་མདུན་དུ་སྟེགས་གཙང་མར་བསྙེན་པ་མ་གྲོལ་བར་བཤམ་རྒྱུའི་
འཛིན་གཏོར་ད་ལྟ་འདས་གཏོར་དུ་གྲགས་པ་དང་། ཆོས་སྐྱོང་གང་ཡིན་གྱི་གཏོར་མ། ཐུན་
མཚམས་སུ་འབུལ་རྒྱུའི་འཇིག་རྟེན་པའི་གཏོར་མ་རང་གི་སྒོར་སྲུང་ངམ། ཕ་རྒྱུད་མ་གཏོགས་པ་
རྣམས་ལ་མཁའ་འགྲོ་སྤྱི་གཏོར། ཕྱི་མཆོད་ཕྲེང་ཚར། མཎྜལ་སོགས་སྒྲུབ་ཐབས་སོ་སོ་ནས་
བཤད་པ་ལྟར་བཤམས། རྒྱུད་གཞུང་དང་འཕགས་ཡུལ་གྱི་ཕྱག་ལེན་ལ་གཏོར་མའི་རྒྱུ་ཁ་ཟས་
བཟང་དགུ་དང་། ལྷག་པར་བླ་མེད་ཀྱི་སྐབས་སུ་ཧེ་རུ་ཀ་ཡབ་ཡུམ་དང་ཁྲོ་བོ་དང་མཁའ་འགྲོའི་
རིགས་ལ་ཤ་ཁྲག་ཆང་དང་ཉ་ཤ་སྒོག་བཙོང་ལ་ཕུག་སོགས་སྣ་ཚོགས་པ་ལས་བྱ་བར་བཤད་པ་

ཙམ་ལས་གཏོར་མའི་དབྱིབས་གསལ་ཁ་མེད་ཀྱང་། གྲུབ་མཐའ་རང་རང་གི་ཕྱག་རྒྱུན་ལྟར་
བཅའ། མ་རྒྱུད་རྣམས་ལ་སྐབས་སུ་ཚོགས་ཀྱི་མཆོད་པ་འགྲུབ་ན་དེའི་ཡོ་བྱད་དང་། རང་གི་
མདུན་དུ་ནང་མཆོད་བདུད་རྩི་རིལ་བུ་དང་ལྡན་པ། རྡོར་དྲིལ། ཅང་ཏེའུ། མེ་ཏོག །སྤོས་
སོགས་ཚོགས་པར་བྱས་ལ། བདུད་རྩི་མྱང་བ། སྔོན་གཏོར། སྐྱབས་སེམས་སོགས་སོ་སོའི་
དབུ་ནས་བརྩམས་ཏེ་ཆད་ལྷག་མེད་པར་བཤར་སྒོམ་དུ་གཏང་ཞིང་། གཙོ་བོར་བཟླས་བསྒོམ་
ལ་དྲིལ། འགྲུབ་ན་ཐུན་བཞི་ཀའི་མཐར་གཏོར་མ་ཕུལ་བ་གོང་ལྟར་དང་། མི་འགྲུབ་ན་གཞན་
རྣམས་ལ་བསྡུ་རིམ་དགེ་བསྔོ་ཙམ་དང་། གུང་ཐུན་གྱི་མཇུག་ཏུ་ཆོས་སྐྱོང་གང་བྱེད་ཀྱི་རྒྱན་གཏོར་
བཅས་དང་། མ་རྒྱུད་རྣམས་ལ་དུས་བཟང་ལྟ་བུར་ཚོགས་འཁོར་བྱེད་ནའང་དེར་བྱ། གྲངས་
བསྙེན་ཁོ་ན་དོན་དུ་གཉེར་བ་ཙམ་མ་ཡིན་པར་རྒྱུད་སྡེ་དེ་ལ་བརྟེན་ནས་ཐར་པ་དོན་དུ་གཉེར་བར་
འདོད་ན་བཟླས་པ་ཁོ་ན་ལ་མི་རིངས་པར་ཕྲ་ཐིག་ལུས་དཀྱིལ་སོགས་སོ་སོའི་སྐབས་སུ་བསྒོམ་
ཞིང་། བསྐྱེད་བཟླས་དངོས་གཞི་སོང་། རྗེས་ཆོག་མ་བྱས་པའི་བར་དེར་སོ་སོའི་རྫོགས་རིམ་
ཡང་ཇི་ཙམ་ནུས་པ་བསྒོམ་དགོས་ཏེ། དུས་འཁོར་སྒྲུབ་ཐབས་སཱ་དྷུ་པུ་ཏྲས་མཛད་པ། ཀྱེ་རྡོར་
སྒྲུབ་ཐབས་མཚོ་སྐྱེས། བདག་མེད་མའི་སྒྲུབ་ཐབས་བདུད་རྩི་འོད། མཱ་ཡཱའི་སྒྲུབ་ཐབས་ཀུ་
ཀུ་རི་པས་མཛད་པ་སོགས་ལས་དེ་ལྟར་གསུངས་པས་སོ། །ཅི་སྟེ་ན་ཚོད་ཀྱི་དབང་ལྟ་བུས་ཐུན་
ལ་སྔོན་འགྲོ་སོགས་སྤྲོས་པ་ཆེར་མི་ལྕོགས་ནའང་། ཐུན་མཚམས་སུ་རྡོར་སེམས་ཡིག་བརྒྱ་ངེས་
པར་བཟླ་དགོས་ཏེ། ལྷག་ཆད་ཁ་སྐོང་བ་དང་། སྒོམ་བཟླས་བྱས་པའི་བྱིན་རླབས་བརྟན་
པར་བྱེད་པ་དང་། ཉེས་ལྟུང་སྦྱོང་བ་དང་། ལྷའི་ཐུགས་རྒྱུད་སྐུལ་བའི་གསོལ་འདེབས་སུ་
འགྱུར་བའི་དགོས་པ་དང་ལྡན་པས། འཇམ་དཔལ་གྲགས་པས། ཡི་གེ་བརྒྱ་པ་ཆོ་ག་བཞིན། །
ཉི་ཤུ་རྩ་ནི་རེ་རེ་བཟླ། །ཞེས་བཤད་པས་སོ། །གཉིས་པ་བསྒོམ་དོན་ནི། མངོན་རྟོགས་ལས་གསལ་
བ་རྣམས་སྨོས་སུ་མ་ལངས་པས་ཞིབ་པར་ཤེས་འདོད་ན་རྒྱུད་འགྲེལ་དང་རྣམ་བཤད་སོགས་ལས་
ཤེས་དགོས་ཤིང་། སྤྱི་ཙམ་དུ་ཐོག་མར་ཐུན་མཚམས་ཀྱི་ལྷ་དཔའ་བོ་གཅིག་པའི་ང་རྒྱལ་ལ་
གནས་ཏེ་བགེགས་བསལ་ཞིང་དམ་ཚིག་གི་གཙང་སྦྲ་ལ་གནས་པར་འདོད་པས་ཁའམ་ངག་དག་
པའི་ཆེད་བདུད་རྩི་མྱང་བ་དང་། མཆོད་པའི་སྐབས་ཀྱི་བདུད་རྩི་འབུལ་བ་ཕལ་ཆེར་དང་།
གཏོར་མ་བྱིན་རླབས་རྣམས་དམིགས་ཚུལ་གཅིག་ཅིང་དམིགས་པའི་རྣམ་པ་རྒྱུད་སོ་སོའི་དགོངས་

པས་མི་འདྲ་བ་མང་མོད། བྱིན་གྱིས་བརླབ་བྱའི་རྫས། རློབ་བྱེད་ཡི་གེ །བརླབ་ཚུལ་སྦྱང་
རྟོག་སྤར་གསུམ་མམ། སྦྱང་རྟོག་སྦར་སྤེལ་བཞི་ཚང་དགོས་པ་ཐམས་ཅད་མཐུན་ནོ། །དེའང་
བརླབ་པའི་རྫས་དངོས་གྲུབ་འགུགས་པའི་ལྕགས་ཀྱུ་ཤ་ལྔ་དང་། ཡེ་ཤེས་གསལ་བའི་སྒྲོན་མེ་
བདུད་རྩི་ལྔ་ཡིན་ལ། རློབ་བྱེད་འབྲུ་གསུམ་དང་རྡོ་རྗེ་ཁ་ཊཾ་ག་ཟླ་དཀྱིལ་ལ་སོགས་པ་ཡིན་ཅིང་།
མེ་རླུང་སྦྱོར་བས་ཁོལ་ཞིང་སྙིགས་མ་ཕྱིར་ལུད་པ་སྦྱོང་བ། ཡིག་འབྲུའི་འོད་དང་བདུད་རྩིའི་རྒྱུན་
སོགས་ཀྱིས་ཁ་དོག་དྲི་རོ་ཕུན་སུམ་ཚོགས་པའི་བདུད་རྩིར་བསྒྱུར་བ་རྟོགས་པ། ཡེ་ཤེས་བདུད་
རྩི་བཀུག་བསྟིམས་ཟད་མེད་དུ་བྱས་པ་སྦར་བ་དང་སྤེལ་བ་བཅས་ཚང་དགོས། དེ་ལྟར་ཚད་
ལྡན་དུ་བྱས་པའི་བདུད་རྩིས་ཚོགས་གཏོར་མཆོད་པ་བཟའ་བཏུང་སོགས་ལ་བྲན་པས་ཕན་ཡོན་
ཆེན་པོ་དང་ལྡན་པར་འགྱུར་རོ། །སྐབས་འདིར་བདེ་མཆོག་ལས། གནས་ཁང་དུར་ཁྲོད།
གདན་མི་རོ། གཡོན་དུ་གྲོགས་རིག་མ་མཚན་ལྡན་དུ་མོས་པ་ཤེས་རབ་ཀྱི་ཡན་ལག་གསུམ་
དང་དགྱེས་རྡོར་ལས། བླ་མ་དང་ཡི་དམ་ལ་གུས་པས་འཁོར་ལོ། སློབ་དཔོན་སྤྱོད་པ་ལ་མི་
ཉན་པས་རྣ་ཆ། སྔགས་བཟླས་མི་འབྲལ་བའི་མགུལ་རྒྱན། སྲོག་ཆགས་ལ་འཚེ་བ་སྤངས་
པས་གདུ་བུ། ལུས་ལྷ་ངག་སྔགས་སེམས་སྟོང་པ་ཐབས་མཁས་བྱིན་རླབས་མཉམ་པ་སྟེ་མཉམ་
བཞིའི་སྒོ་ནས་དངོས་དང་ཡེ་རྒྱ་བསྟེན་པས་སྐ་རགས་ཏེ་ཕྱག་རྒྱ་ལྔར་བཤད་པ་ཉིད་གཟུགས་སམ་
མོས་པས་བརྟོན་པར་བཤད་དེ་མ་རྒྱུད་རྣམས་ལ་གལ་ཆེའོ། །སྔོན་འགྲོ་གཏོར་མ་སྦྱིན་ཡུལ་ཕལ་
ཆེར་འཇིག་རྟེན་ལས་འདས་པ་གཙོ་ཆེ་ཞིང་། འདི་དང་ཐུན་མཚམས་འཇིག་རྟེན་པའི་གཏོར་
འབུལ་གཉིས་ཀ་སྦྱིན་པ་གལ་ཆེ་བ་ནི། དགྱེས་རྡོར་ལས། སེམས་ཅན་རྣམས་ཀྱི་སྲོག་བསྲུང་
ཕྱིར། །རྡོ་རྗེ་སེམས་དཔས་གཏོར་མ་བསྟན། །ཞེས་འཇིག་རྟེན་པའི་འབྱུང་པོ་རྣམས་ཚིམ་པར་
བྱས་ན་སེམས་ཅན་དུ་མའི་སྲོག་གི་གནོད་པ་བསྲུང་ནུས་པ་ཡིན་ཞིང་། བླ་མེད་ལུགས་ལ་སྣོད་
བཅུད་གང་ཡང་ཐ་མལ་པའི་རྣམ་པར་ལྟ་བ་མེད་པས་དཔའ་བོ་དང་རྣལ་འབྱོར་མའི་རང་བཞིན་དུ་
མོས་དགོས་ཤིང་། དེའང་སྐད་ཅིག་གིས་འོད་གསལ་དུ་བཅུག་ལ་སླར་དཔའ་བོ་ཌཱ་ཀིའི་རྣམ་
པར་བསྒྱུར་ལ་གཏོར་མ་འབུལ་གསུང་། རཀྟའི་སྔགས་སོགས་བརྗོད་པའི་སྲུང་བ་གསུམ་གྱི་
སྔགས། སྒོམ་པ་པོ་བདག །སྒོམ་པའི་གནས་ཡུལ། བསྒོམ་བྱ་བསྐྱེད་རིམ་གྱི་རྣལ་འབྱོར་
རྣམས་བསྲུང་བར་མོས། གནས་ཁང་མཆོད་རྫས་བྱིན་རླབས་སྐབས་སོ་སོའི་ལས་སྔགས་བརྗོད་

ཅིང་བདུད་རྩི་འཐོར་བས་བགེགས་བསྲུང༌། སྭ་བྷ་བ་བརྗོད་པའི་ཚེ་སྔགས་དོན་དྲན་པའི་སྒོམ་
པ་མཆོད་རྫས་རྣམས་རང་བཞིན་བདེ་སྟོང་དབྱེར་མེད་ཀྱི་ངོ་བོ། རྣམ་པ་མཆོད་རྫས། བྱེད་ལས་
དབང་པོ་དྲུག་གི་སྤྱོད་ཡུལ་དུ་ཟག་མེད་ཀྱི་བདེ་ཆེན་སྐྱེད་པར་བསམས་ལ། མེ་ཏོག་སོགས་རང་
རང་གི་མིང་སྔགས་དེ་ཉིད་སུམ་སྤེལ་ལམ་ལྔ་སྤེལ་སོགས་ཀྱིས་བྱིན་བརླབ་ཏེ། དེའི་དོན་ཡང་
གནས་ཁང་ཐར་པ་ཆེན་པོའི་གཞལ་མེད་ཁང་དུ་འདུ་ཤེས་པས་ཁང་མཁར་ཐ་མལ་བའི་འདུ་ཤེས་
ལས་ལོག་པ་དང༌། འདོད་ཡོན་ཐམས་ཅད་བདེ་སྟོང་གི་ཡེ་ཤེས་ཉིད་རྣམ་པ་དེ་དང་དེར་ཤར་
བར་བསྒོམས་ནས་རང་ཡང་ལོངས་སྤྱོད་ཅིང་། ལྷ་དང་བླ་མ་སོགས་ཀྱང་མཆོད་ལ། དེ་ལ་
ལོངས་སྤྱད་པས་རང་དང་དཀྱིལ་འཁོར་བའི་ལྷ་ཐམས་ཅད་བདེ་བ་ཆེན་པོའི་ཡེ་ཤེས་ཉམས་སུ་
མྱོང་བར་སྒོམ་པ་ལ་བློ་སྦྱོང་དགོས་ཤིང་། མདོར་ཅི་སྣང་ཅི་ཤར་རང་བྱུང་ཡེ་ཤེས་ཀྱི་རོལ་པ། །
ཞེན་མེད་བདེ་ཆེན་འབར་བའི་གྲོགས་ལས་ཐ་མལ་དུ་མ་ཤོར་བ་ཞིག་དགོས། ཧཱུྃ་ནི་ཧེ་རུ་ཀའི་
ཐུགས་ལྷན་ཅིག་སྐྱེས་པའི་ཡེ་ཤེས་ཀྱི་མཚོན་བྱེད་ཡིན་ལ། མཆོད་རྫས་རྣམས་དེའི་ངོ་བོར་བསྐྱེད་
པའི་ཆེད་དུ་ཧཱུྃ་ལས་བསྐྱེད་པར་གསུངས་པ་ཡིན་ནོ། །སྐྱབས་སེམས་ཡིག་བརྒྱ་སོགས་ཀྱི་དམིགས་
གནད་སྤྱི་ལྟར་ལ། བླ་མེད་ཕལ་ཆེར་དུ་སྐྱབས་འགྲོའི་ཡུལ་ཧེ་རུ་ཀ་གཙོ་བོའི་རྣམ་པ་ཅན་སྐུ་དགེ་
འདུན། ཐུགས་ཀར་ས་བོན་གདན་བཅས་གསུང་དམ་ཆོས། དབུ་གཙུག་རིགས་བདག་བླ་མ་
དང་ཐུགས་རྒྱུད་སངས་རྒྱས་སམ། ཡང་ན་དཀྱིལ་འཁོར་གྱི་གཙོ་བོས་སངས་རྒྱས། ས་བོན་
སྙིང་པོ་སོགས་དམ་ཆོས། འཁོར་གྱིས་དགེ་འདུན་མཚོན་པ་བཅས་སྐྱབས་ཡུལ་བསྡུས་པའི་ལུགས་
སུ་བསྒོམ་པ་ཉིད་ལག་ལེན་དུ་མཛད། སེམས་བསྐྱེད་ལའང་ཐེག་ཆེན་སྤྱི་དང་ཐུན་མོང་མ་ཡིན་
པའི་ཁྱད་ཆོས་སེམས་ཅན་ཐམས་ཅད་ཧེ་རུ་ཀ་དང་བདེ་བ་ཆེན་པོ་འགྱུར་བ་མེད་པའི་གནས་ལ་
འགོད་པའི་སྨོན་འཇུག །རྡོར་སེམས་ཕ་རྒྱུད་ལ་ཡབ་རྐྱང་ཡིག་བརྒྱ་ཡོངས་གྲགས་བཟླ། གསོལ་
གདབ་ཕྱག་འཚལ་འདུད་དེ་སོགས་བརྗོད་པ་འབྲེལ། མ་རྒྱུད་དང་གཉིས་མེད་ལ་ཧེ་རུ་ཀ་ཞལ་
སྦྱོར་སྦྱོར་མཚམས་ནས་བདུད་རྩི་འབེབས་པ་དང་། ཤྲཱི་བཛྲ་སོགས་ཧེ་རུ་ཀའི་ཡིག་བརྒྱ་བཟླ་
ཞིང་། གསོལ་གདབ་ཨ་བྷི་དྷ་ནའི་རྒྱུད་ཚིག་མགོན་པོ་བདག་ནི་སོགས་བརྗོད་དོ། །ཚོགས་
གསག་སྐབས་ཐ་མལ་པས་ཚོགས་བསགས་པ་ལས་སྒོ་གསུམ་དག་པས་ཚོགས་བསགས་པ་ཕན་
ཡོན་ཤིན་ཏུ་ཆེ་བས། ཧེ་བཛྲ། ལྟ་བུ་བརྗོད་ཅིང་དོན་དྲན་པ་ངག་དག་པ། ཧེ་རུ་ཀ་ཁ་སྦྱོར་

དུ་བསྒོམ་པ་ལུས་དག་པ། ཐུགས་ཀར་ས་བོན་གདན་བཅས་བསྒོམ་པ་ཡིད་དག་པ་སྟེ་དག་པ་
གསུམ་མམ། ཁ་ཅིག་ཏུ་ལུས་སེམས་དག་པ་ལས་མི་འབྱུང་མོད། གང་ལྟར་ལྷའི་སྐུ་གསུང་
ཐུགས་གསུམ་རང་གི་ལུས་ངག་ཡིད་གསུམ་གྱི་དག་པར་བསྒྱུར་བ་སྟེ་ས་བོན་ཧཱུྃ་ཡིག་ལྟ་བུས་ཀྱང་
ཡེ་ཤེས་ལྔ་མཚོན་ནོ། །སྙིང་གའི་འོད་ཟེར་གྱིས་ཚོགས་ཞིང་སྤྱན་འདྲེན་པ་ལ། འདྲེན་རྒྱུ་དཀྱིལ་
འཁོར་པ་རྒྱལ་བ་སྲས་བཅས་ཀྱི་ཚོགས་རང་གི་བླ་མ་དང་བཅས་པ་ཡིན་པ་ཕལ་ཆེར་མཐུན་ལ།
འདྲེན་ཚུལ་ཡེ་ཤེས་སེམས་དཔའ་བཞིན་དུ་གཞན་ནས་སྤྱན་འདྲེན་པ་དང་། ནམ་མཁའ་ལས་
འཇའ་ཚོན་ཤར་བའི་ཚུལ་གྱིས་སྟོང་པ་ལས་ཐོལ་ཏེ་བསྐྱེད་པ་དང་། སྙིང་གའི་འོད་ཀྱིས་མུན་
ཁང་དུ་སྒྲོན་མེ་བཏེག་པ་ལྟར་སྔར་ཡོད་གསལ་འདེབས་ཀྱི་ཚུལ་དུ་བསྒོམ་པ་སྟེ་གསུམ་ཡོད་པ་
གང་ལྟར་བྱས་ཀྱང་མི་འགལ་མོད། རང་རང་མན་ངག་ལུགས་སྒྲུབ་ཐབས་སུ་གང་བཤད་པ་
ལྟར་བྱའོ། །གཞན་ནས་སྤྱན་འདྲེན་པ་ལ་འོག་མིན་ནས་སྤྱན་འདྲེན་པ་ནི་རྒྱལ་བ་སྤྱིའི་ལོངས་
སྐུའི་ཞིང་ལ་བཞེད་ཅིང་
། རང་བཞིན་གྱི་གནས་ཞེས་པ་ལ་གཉིས་ཀྱི། མངོན་བརྗོད་ལས།
སྔོན་གྲུབ་པ་ནི་བསྐུལ་ནས་ནི། ཞེས་གསུངས་པ་ལྟར་ན་དང་པོ་གང་དུ་སངས་རྒྱས་པའི་གནས་
ཀྱི་ལོངས་སྤྱོད་རྫོགས་སྐུའི་ཡེ་ཤེས་ཀྱི་དཀྱིལ་འཁོར་ལ་བཤད་པ་དང་། ཡང་རང་བཞིན་ཞེས་
པ་ཆོས་རྣམས་ཀྱི་རང་བཞིན་སྟོང་པ་ཉིད་དང་དབྱེར་མེད་པའི་ཆོས་ཀྱི་སྐུ་ལ་བྱས་ནས། དེའི་ངང་
ལས་བཞེངས་ནས་གཟུགས་སྐུའི་རྣམ་པར་སྤྱན་འདྲེན་པ་ལ་རང་བཞིན་གྱི་གནས་ནས་སྤྱན་འདྲེན་
པ་ལ་འཆད་པ་སྟེ་གཉིས་སུ་ཡོད་དོ། །ཕྱག་མཆོད་སོགས་རང་གི་ཐུགས་ཀ་ནས་སྤྲུལ་པའི་ལྷ་མོ་
རྣམས་ཀྱིས་བྱེད་པ་ཡིན། དེས་ན་ཕྱི་མཆོད་རིགས་ལ་སྔར་བྱིན་གྱིས་བརླབས་པའི་རྫས་དེ་རྣམས་
ཐོགས་ནས་མཆོད། ཡན་ལག་བདུན་པ་སྡོམ་གཟུང་སོགས་ཀྱི་དོན་རྒྱས་པར་གཞན་ལས་ཤེས་
པར་བྱ་ཞིང་། ཚངས་གནས་བཞི་ཞེས་པའི་དོན་ནི་འདི་བསྒོམས་པས་མཐར་ཐུག་ཚངས་བ་མྱང་
འདས་ཡིན་པས་དེ་འཐོབ་པར་བྱེད་པ་དང་། གནས་སྐབས་ཚངས་པའི་འཇིག་རྟེན་ཏུ་སྦྱོར་བར་
བྱེད་པས་ཡིན་ལ། བྱམས་པ་སྙིང་རྗེ་དགའ་བ་བཞི་ཚིག་རྐང་བཞི་དང་སྤྱད་ནས་བསྒོམ་རྒྱུའོ། །
ཡེ་ཤེས་ཚོགས་གསོག་ཡུལ་སྤྲོས་བྲལ་གྱི་མཚན་ཉིད་རིགས་པའི་དཔྱད་པ་སྔོན་དུ་བྱ་བ་ལེགས་ཀྱི།
སྐབས་འདིར་དཔྱད་སྒོམ་བྱ་མི་དགོས་ལ། སྭ་བྷཱ་ཝ་སོགས་ཀྱི་སྔགས་དོན་དྲན་ཞིང་རྣམ་པར་མི་
རྟོག་པ་ལ་འཇོག་པ་ཡིན། ཐུན་མོང་བའི་སྲུང་འཁོར་ནི། སྣ་ཚོགས་པད་ཉིའི་སྟེང་སྣ་ཚོགས་

རྡོ་རྗེ་རྭ་བཅུ་གཉིས་པའམ་ཉི་ཤུ་པ་གང་རུང་ལེབ་ཆགས་བསྒོམས་པ་སྟེ་སྔ་མས་རྟེན་འབྲེལ་བཅུ་
གཉིས་དག་པ་དང་། ཕྱི་མས་འཇིག་ཚོགས་ལྟ་བ་ཉི་ཤུ་འཇོམས་པར་མཚོན། རྭ་རྣམས་གཞལ་
ཡས་ཁང་སོ་སོ་དང་མཐུན་པའི་ཕྱོགས་མདོག །ལྟེ་བ་ལྗང་མཐིང་གང་རུང་ཧཱུྃ་ཡིག་བཅས་པ།
དེ་ལས་འོད་ཟེར་སྤྲོས་པས་སྲུང་འཁོར་བསྒོམ་པ་ན། རྭ་བ་ཁོ་ན་སྟེ་གཅིག་དང་། རྭ་གུར་བླ་
རེ་སྟེ་གསུམ་དང་། རྭ་གུར་བླ་རེ་ཞི་མེ་སྟེ་བཞི་ལ་སོགས་པ་མང་ཡང་སྤྱི་ཁྱབ་ཏུ་སྲུང་འཁོར་དྲུག་
པའི་ཕྱོགས་ལྟར་ན། འོག་ཏུ་སྣ་ཚོགས་རྡོ་རྗེའི་གསེང་བར་དུ་རྡོ་རྗེ་ནས་ལྟར་བརྡལ་བའི་ས་གཞི།
དམིགས་པ་གསལ་ན་དབང་ཆེན་གྱི་དཀྱིལ་འཁོར་ལ་རེག་པ་ཙམ། ཁོར་ཡུག་ཏུ་རྡོ་རྗེའི་རྭ་བ་སྟེ་
ལྕགས་རི་ཁ་དོག་མཐིང་ག་རྒྱ་ཆེ་ཞིང་དཔངས་མཐོ་བ་སྟེ། དམིགས་པ་གསལ་ན་རྒྱ་ཁོར་ཡུག་
གི་རིའི་ཚད་ཙམ། དཔངས་སུ་དཔག་ཚད་བརྒྱད་ཁྲི་ལ་སོགས་པའོ། །རྭ་བ་རྩིགས་ཚུལ་ཡང་ལོ་
ཆེན་རིན་བཟང་ཕྱག་གཞེས་མཆུ་རྒྱུགས་དང་། རྭ་རྡོ་རྗེ་གྲགས་ཀྱིས་གྱེན་དུ་འགྲེང་བ་དང་། རྗེ་
ས་སྐྱ་པས་རྡོ་རྗེ་འབུམ་བརྩེགས་རྩེ་མོ་གཉིས་ཕྱི་ནང་དུ་བསྟན་ནས་བརྩིགས་པར་བཞེད། དོན་
ལ་རྡོ་རྗེ་ཆེ་བའི་བར་དུ་ཆུང་ངུ་རྣམས་ཀྱིས་གཏམས་པ་བར་མཚམས་མེད་པར་དུམ་བུ་གཅིག་ཏུ་
གྱུར་པ། ཕྲེང་བའི་ལུགས་ལྟར་ན་རྡོ་རྗེ་ནི་རྩེ་གསུམ་རྩེ་ལྔ་སོགས་སྒྲུབ་ཐབས་ལས་དམིགས་
བསལ་བཤད་ན་དེ་ལྟར་བྱ་ཞིང་། ཁ་དོག་ཀྱང་ལྗང་མཐིང་གང་རུང་ངོ་། །དེའི་སྟེང་དུ་རྡོ་རྗེའི་
གུར་ལྕགས་རི་ལ་ཁ་གཅོད་བཏབ་པ་ལྟ་བུ། ལྕགས་རི་དང་འབྲེལ་མཚམས་ཀྱི་རྒྱ་ལྕགས་རི་དང་
མཚུངས་པ་ལ། སྟེང་དུ་ཕྱི་དབྱིབས་གྲངས་ཇི་ལྟར་འོས་པའི་བང་རིམ་ཟླུམ་པོ་འདྲ་བ། དེའི་
དབུས་ཀྱི་སྟེང་དྲིལ་བུའི་ལྟོ་བའི་དབྱིབས་སམ། ཟླུམ་པོ་དབུས་འབུར་འབུར་པོར་གྱུར་པ་བསྒོམ་
དགོས་པས་གུར་མཆོད་རྟེན་གྱི་དབྱིབས་ཞེས་ཟེར་བ་དཔངས་ཤིན་ཏུ་མཐོ་བར་བསྒོམ་པ་ཡིན་ཏེ།
དམིགས་པས་གསལ་ཐེབས་ན་ཚངས་པའི་འཇིག་རྟེན་ལ་ཐུག་པའམ། དཔག་ཚད་བརྒྱད་ཁྲི་ལ་
སོགས་པའི་དཔངས་སོ། །རྭ་གུར་གྱི་ནང་གུར་དང་རྭ་བའི་མཚམས་ལ་རྡོ་རྗེའི་དྲ་བས་ཁེབས་
པར་བྱས་པ་ནི་རྡོ་རྗེའི་བླ་རེའོ། །རྡོ་རྗེའི་རྭ་བ་གུར་དང་བཅས་པའི་ཕྱི་རོལ་རྭ་གུར་ལ་མ་རེག་པ་
ཉིད་དུ་རྡོ་རྗེའི་ཕྲེང་བ་ཁོ་ན་བསྣོལ་བའི་དྲ་བ་དང་། དེའི་དྲྭ་མིག་རེ་རེའི་ཟུར་བཞི་ནས་སྐྱེས་པའི་རྡོ་
རྗེ་རྩེ་ལྔ་པའི་མདེའུ་ཅན་གྱི་མདའ་མདེའུ་བསྣོལ་ཞིང་སྦྲེལ་བ་ཁོ་ནའི་དྲྭ་བ། རྒྱུ་རྡོ་རྗེའི་རང་བཞིན་
ཁ་དོག་སྣ་ཚོགས་པ་རིམ་པ་མང་པོ་ཅན་མདེའུ་ཕྱི་ལ་བསྟན་པ། མདའ་དྲྭ་དེའི་ཕྱི་རོལ་འོག་གི་

ས་གཞི་ལ་འོབས་རྒྱ་ཆེ་ཞིང་གཏེང་ཟབ་པས་ཁོར་ཡུག་ཏུ་བསྐོར་བའོ། །དེའི་ཕྱི་རོལ་ཏུ་ཟེར་
ཡང་རྡོ་རྗེའི་ས་གཞི་རྭ་གུར་མདའ་དྲྭ་རྣམས་ལས་འབར་ཞིང་སྐྱེས་པ་ཡིན་ལ། དེ་ལས་ཕྱི་རོལ་
ཏུ་མེ་ལྕེ་རིང་དུ་འབར་བའི་ཕྱིར་ལྷག་པོ་རྣམས་ཕྱི་རོལ་ཏུ་ཡོང་པ་སྟེ། ཁ་དོག་སྣ་ལྔ་པའི་མེ་དཔུང་
ཆེན་པོ་རིང་དུ་འབར་བས་བགེགས་རྣམས་སྲེག་པར་བྱེད་པའོ། །ཐུན་མོང་མིན་པའི་སྲུང་འཁོར་
རྩིབས་བཅུ་པ་དང་། གཞལ་ཡས་ཁང་བཅས་ལ་བསྒོམ་ཚུལ་མི་འདྲ་བ་མང་ཡང་སོ་སོའི་གཞུང་
ལས་ཤེས་པར་བྱའོ། །སྤྱིར་མཆོག་སྒྲུབ་པའི་བསྐྱེད་རིམ་གྱི་གནད་ཚང་བ་ལ་སྦྱང་གཞི་སྦྱོང་བྱེད་
ངོ་འཕྲོད་ཅིང་ལྷ་གྲངས་ཚང་དགོས་པས། དཀྱིལ་འཁོར་ལྷ་ལ་མང་ཉུང་སྣ་ཚོགས་ཡོད་ཀྱང་ཉུང་
བ་རྣམས་ལའང་སྐྱེ་མཆེད་ཀྱི་ལྷ་དང་བཅས་པའི་སྦྱོང་བྱེད་ཚང་བ་དགོས་པའི་ཕྱིར། རྒྱུད་དང་རྒྱ་
གཞུང་གྲུབ་ཆེན་ཚད་ལྡན་གྱི་མན་ངག་གིས་ཟིན་པའི་མངོན་རྟོགས་འཁྱུག་མེད་ཀྱི་གནད་ནས་ཟིན་
པ་གལ་ཆེ་ཡི། རང་བཟོས་བྱས་པ་ཕལ་ཆེར་སྟོང་ལས་སུ་འགྱུར་རོ། །འདིར་མི་ཤེས་སུ་མི་རུང་
བ་ནི། སྤྱིར་དཀྱིལ་འཁོར་ཆེན་པོ་རྣམས་ལ་ལོངས་སྐུ་དང་སྤྲུལ་སྐུའི་རྣམ་པར་བཞེངས་པ་གཉིས་
སམ། རིགས་དང་རིགས་ཅན་ནམ། ཁྱབ་བྱ་ཁྱབ་བྱེད་ཀྱི་ཚུལ་གཉིས་ཡོད། སྤྲུལ་སྐུ་ཁོ་ན་
ལའང་གཤེགས་པ་དང་སེམས་དཔའ་དང་ཁྲོ་བོ་སྟེ་གསུམ། གཤེགས་སེམས་གཉིས་ལ་ཞི་ཁྲོ་
གཉིས་རེ། ཐམས་ཅད་ལའང་སངས་རྒྱས་རྡོ་རྗེ་རིན་ཆེན་པདྨ་ལས་ཀྱི་རིགས་ལྔ་ལྔ། རེ་རེ་
ལའང་ཐབས་ཤེས་གཉིས་རེ་དབྱེར་ཡོད། དེའང་གཤེགས་པ་རྣམས་ཉེས་པ་ཐམས་ཅད་སྤངས་
པའི་སངས་རྒྱས་ཀྱི་ཚུལ་ཡིན་ལ། དེའི་ཡང་དཀྱིལ་འཁོར་གྱི་གཙོ་བོ་གང་གིས་བྱེད་པ་དེ་ནི་སངས་
རྒྱས་ཀུན་འདུས་ཀྱི་ངོ་བོ་ཡིན། སེམས་དཔའ་རྣམས་ས་བཅུ་ཁྱད་པར་ཅན་ལ་གནས་པ་སྟེ་ཀྱེ་
རྡོར་གྱི་རྣལ་འབྱོར་མ་བརྒྱད། འདུས་པའི་བྱང་སེམས་རྣམས་ལྟ་བུའོ། །ཁྲོ་བོ་རྣམས་ས་བཅུ་
དབང་བསྐུར་ཐོབ་པ་ཙམ་པོ་ལ་གནས་པ་སྟེ་སྒོ་སྲུང་རྣམས་དང་སྲུང་འཁོར་གྱི་ཁྲོ་བོ་ལ་སོགས་པ་
ལྟ་བུའོ། །འཁོར་ལོའི་དབང་ཕྱུག་དེ་ནི་རིགས་གང་ཡིན་པའི་ཧེ་རུ་ཀ་ཡིན་ལ། འཁོར་གྱི་ཁྲོ་
བོ་ལྟ་བུ་ལ་ཧེ་རུ་ཀའི་མཚན་མི་ཐོབ་བོ། །དཔེར་ན་ཀྱེ་རྡོར་གཙོ་བོ་ནི། རྡོ་རྗེའི་རིགས་ཀྱི་ཁྲོ་
བོ་ཧེ་རུ་ཀ་སྤྲུལ་པའི་ཚུལ་སྟོན་དང་། གོ་རཱི་མ་བརྒྱད་དེས་སྤྲུལ་པའི་སེམས་མའི་ཚུལ་སྟོན་ཡིན་
པ་ལྟ་བུ་ཐམས་ཅད་ལ་འགྲེ། གཞན་དུར་ཁྲོད་ཀྱི་ཀླུ་དང་འབྱུང་པོ་ལ་སོགས་པ་ཕལ་ཆེར་འཇིག་
རྟེན་ལས་མ་འདས་པའི་ཚུལ་ཡིན་པས་རང་གི་ཡིད་ཀྱིས་བསྒོམས་པའི་དཀྱིལ་འཁོར་དེ་ཡེ་ཤེས་

དཀྱིལ་འཁོར་དངོས་ཡིན་ཀྱང་། ངོ་བོ་རྒྱལ་བའི་ཡེ་ཤེས་གཅིག་ཉིད་རྣམ་པ་གང་ལ་གང་འདུལ་
གྱི་ཚུལ་སྟོན་དེ་དང་དེར་སྣང་བའི་ང་རྒྱལ་བསྐྱེད་དགོས། བསྐྱེད་རིམ་ལ་གསལ་སྣང་མ་ཐོབ་
པའི་མོས་སྒོམ་རབ་རིབ་ཙམ་ནི་རྣམ་པ་དང་དོན་སྤྱི་འདྲེས་པ་ཁོ་ན་ཡིན་ལ། སྐྱེས་བུ་གཅིག་ལ་དུས་
སྐབས་གཅིག་ཏུ་གསལ་སྣང་ཤར་བའི་དཀྱིལ་འཁོར་གྱི་ལྷ་ཚོགས་རྣམས་ལའང་རྒྱུད་ཚོད་བཟང་
ངན་ནི་མེད་དེ། ཐམས་ཅད་སྒྲུབ་པ་པོ་རང་གི་སེམས་ཉིད་ཀྱིས་བསྡུས་པའི་ཕྱིར་རོ། །དེ་དག་
ནི་རྣལ་འབྱོར་པ་རང་གི་ཡིད་ལ་ཤར་བའི་ཏིང་ངེ་འཛིན་གྱི་སྤྱོད་ཡུལ་གྱི་གཟུགས་ཙམ་ཡིན་པས།
དངོས་གནས་ལ་སངས་རྒྱས་དང་བྱང་ཆུབ་སེམས་དཔའ་གང་ཡང་མ་ཡིན་ནོ། །འཇིག་རྟེན་ལས་
འདས་པའང་མ་ཡིན་ཏེ། འཁོར་བ་བའི་སེམས་ཀྱི་སྣང་བརྙན་ཡིན་པའི་ཕྱིར་རོ། །འཇིག་རྟེན་
པའི་ལྷ་ཞེས་ཀྱང་མི་བྱ་སྟེ། དེ་དག་ལ་རྒྱུད་སོ་སོ་བ་གཞན་གྱིས་བསྡུས་པ་མེད་པས་རྣལ་འབྱོར་
པ་དེའི་རང་གི་སེམས་སྣང་ཁོ་ན་ལ་འཇིག་རྟེན་པའི་ལྷའི་ཐ་སྙད་མི་འཇུག་པའི་ཕྱིར་རོ། །དེས་
ན་སྒྲུབ་པ་པོས་དངོས་སུ་བསྒོམས་པའི་དཀྱིལ་འཁོར་དེ་ནི་རང་གཅིག་པུའི་སེམས་ཀྱི་སྣང་བ་ཡིན་
པས། ལྷ་ཚོགས་ལ་ངོ་བོ་ལ་བཟང་ངན་མེད་ཀྱང་སྔགས་དང་རྣམ་པ་སོ་སོ་ཡིན་པའི་རྟེན་འབྲེལ་
གྱིས་ལྷ་དེ་དག་ལ་བྱེད་ལས་དང་ཕན་ཡོན་སོ་སོར་ཡོད་དོ། །འཇིག་རྟེན་ཀུན་རྫོབ་ཉིད་ཀྱི་དབང་
དུ་བྱས་ནས་ཐུན་མོང་གི་གྲུབ་པ་ཆེན་པོའམ། མཆོག་མ་ཐོབ་ཀྱི་བར་དུ་སྒྲུབ་པ་པོ་རང་ཉིད་ལྷ་
ཡིན་པར་མི་འཇོག་ལ། ཡེ་ཤེས་ཀྱི་ལྷ་དང་འཇིག་རྟེན་པའི་ལྷ་ཞེས་བཏགས་པ་ཐམས་ཅད་སྒྲུབ་
པ་པོ་ཉིད་ལས་རྒྱུད་གཞན་པ་ལ་ཐ་སྙད་འདོགས་སོ། །ཐུན་མོང་གི་གྲུབ་པ་ཆེན་པོ་ཐོབ་ནས་ནི།
སྒྲུབ་པ་པོ་རང་ཉིད་སྔགས་ཀྱི་ལྷར་འདུས་ལ། དེ་རང་གི་ངོ་བོ་འཁོར་བ་ལས་མ་འདས་པའི་ཕྱིར་
འཇིག་རྟེན་པ་ཡིན་ཡང་། སྔར་བཤད་པ་དང་མཚུངས་པའི་ཕྱིར་འཇིག་རྟེན་པའི་ལྷ་ཞེས་ཀྱང་མི་
བརྗོད་དོ། །མཆོག་གི་དངོས་གྲུབ་ཐོབ་པ་ན་རྣལ་འབྱོར་པ་དེ་ཉིད་ཡེ་ཤེས་ཀྱི་ལྷ་ཡིན་ཏེ། དེ་
ལའང་སློབ་པ་དང་མི་སློབ་པ་གཉིས་ཡོད་མོད། སློབ་པས་ཀྱང་ཡེ་ཤེས་གཅིག་ལས་དཀྱིལ་འཁོར་
མཐའ་ཡས་པ་སྤྲོ་ནུས་སོ། །ཡང་དོན་དམ་ཡེ་ཤེས་ཀྱི་ལྷའི་དཀྱིལ་འཁོར་ལ་ནམ་དུའང་དབྱེ་བ་
ཡོད་པ་མ་ཡིན་མོད། རྣམ་པ་ཐམས་ཅད་པ་ཉིད་ཀྱི་ཕྱིར་གྲངས་དང་ཁ་དོག་ཚད་དང་ས་བོན་
ངེས་པ་མཐའ་གཅིག་ཏུ་འཇོག་མི་ནུས་ལ། ཀུན་རྫོབ་གཟུགས་སྐུའི་དཀྱིལ་འཁོར་གྱི་འཁོར་ལོ་
ལ་ནི། ཡེ་ཤེས་གཅིག་གི་རྣམ་འཕྲུལ་ཐ་དད་པར་བསྟན་པའང་ཡོད། སྔོན་གྱི་ལུས་རྗེས་སུ་

འབྲང་བའི་སྒོ་ནས་རྒྱུད་ཐ་དད་པའི་ཐ་སྙད་གདགས་སུ་རུང་བའང་ཡོད། གཙོ་བོ་སངས་རྒྱས་ལ་
འཁོར་སློབ་པ་དང་སོ་སོ་སྐྱེ་བོའང་ཡོད་པའི་ཕྱིར། རྒྱུད་ཐ་དད་པའི་ལྷ་ཚོགས་ཀྱང་ཡོད་པས་
ཐམས་ཅད་རྒྱུད་གཅིག་ཏུ་མ་ངེས་སོ། །དམ་ཚིག་པ་དང་ཡེ་ཤེས་པ་ཞེས་བྱ་བ་དེའང་ཇི་ལྟ་བུ་
ཡིན་སྙམ་ན། དམ་ཚིག་པ་ནི་སྔར་སློབ་དཔོན་གྱིས་དབང་བསྐུར་བའི་དུས་ཀྱི་བྱིན་གྱིས་བརླབས་
པའི་སྔགས་ཀྱི་རྒྱུད་སློབ་མའི་སེམས་རྒྱུད་ལ་འཕོས་པ་ན། དེ་རང་སེམས་ཀྱི་ཆོས་ཉིད་ལ་ཕན་
འདོགས་ཤིང་མཐུན་པའི་ཆོས་ཡིན་པས། ཆོས་དབྱིངས་དེའི་ནུས་པ་དང་ཅུང་ཟད་འདྲེས་པས་
གཞན་དགེ་བའི་ཆོས་སྤྱོད་པ་རྣམས་ཀྱང་དེའི་གྲོགས་སུ་འགྱུར་ཞིང་། སྔགས་ཀྱི་བྱིན་རླབས་ཀྱི་
རྒྱུན་དེ་རྒྱུར་བྱས་ནས། དང་པོར་དབང་དང་ཕྱིས་བསྐྱེད་རིམ་གྱི་དུས་སུ་དེ་ལྷའི་རྣམ་པ་ཅན་དུ་
བཞེངས་པར་འགྱུར་ཏེ། དེ་ལ་གསལ་སྣང་རགས་པ་ཐོབ་པ་ན་དེ་ལྷ་སྐུར་གྱུར་པ་ཞེས་བྱའོ།
།དེ་འདྲའི་ལྷ་དེ་སེམས་སྣང་ཙམ་ལས་རྒྱུད་ལོགས་པ་མེད་ཀྱང་། གཞན་རྒྱུད་ལྟར་སྣང་བའི་ཡེ་
ཤེས་ཀྱི་ལྷ་རྣམས་ཀྱི་བྱིན་རླབས་ཞུགས་ཏེ། ཀུན་རྫོབ་སྒྱུ་མ་ལྟ་བུའི་ཚུལ་དུ་རང་དང་འདྲེས་ནས་
བཞུགས་ལ། རང་དང་རེས་འགའ་གཅིག་པ་དང་རེས་འགའ་ཐ་དད་པའི་རྣམ་པར་སྣང་བ་དེ་ནི་
བསྐྱེད་རིམ་གྱི་དམ་ཚིག་སེམས་དཔའ་དངོས་ཡིན་ལ། ལྷ་དེ་རང་ལས་ལོགས་པའི་དམ་ཚིག་
སེམས་དཔའ་དངོས་མིན་ཡང་། སྒྲུབ་པ་པོ་རང་ཉིད་ཀྱིས་སྤྱོད་པར་མི་ནུས་པའི་སེམས་ཅན་གྱི་
དོན་མང་པོ་བྱེད་དོ། །དེས་སྒྲུབ་པ་པོ་ཁ་ཅིག་ལ་འཇམ་ཞིང་བདེ་བ་ཁོ་ནས་དངོས་གྲུབ་སྒྲུབ་པར་
ཡང་བྱེད་ལ། ཁ་ཅིག་ལ་ནི་རེ་ཞིག་དངོས་གྲུབ་མི་སྩོལ་བ་དང༌། གཞན་འགའ་ལ་ནི་འཁུ་བའི་
ཚུལ་འབྱུང་ཞིང་། ནད་དང་གནོད་པ་ལ་སོགས་པར་འགྱུར་བའང་ཡོད་དོ། །དེ་དག་ཀྱང་སྒྲུབ་
པ་པོ་རང་ཉིད་ཀྱི་ལས་ཀྱི་སྒྲིབ་པ་ཆེ་ཆུང་དང་། དགེ་བའི་བསགས་པ་ཆེ་ཆུང་དང་། དམ་ཚིག་
དག་མ་དག་གི་དབང་ལས་སྣང་བ་ཡིན་གྱི། སྔགས་ཀྱི་ལྷ་ལ་རྣམ་རྟོག་ཀྱང་མེད་ཅིང་རང་ལས་
གཞན་དུ་གྲུབ་པའང་མེད་དེ། དཔེར་ན་འཁྲུལ་འཁོར་གྱི་མི་འཁྲུལ་འཁོར་མཆོག་ལ་བྱང་བ་
ཞིག་གིས་སྐྱེ་བོ་ངན་པ་ལ་བརྡེག་ཅིང་གསོད་པ་དང་། བཟང་པོ་འགའ་ཞིག་ལ་རིམ་གྲོའི་བྱ་བ་
བྱེད་པ་དང་འདྲ་སྟེ། སྔགས་ཀྱི་མཐུ་བསམ་གྱིས་མི་ཁྱབ་པའོ། །དེས་ན། གསང་སྔགས་སྐུ་
ནི་རབ་སྒྲུབ་བྱེད། །བསྐྱེད་པའི་རིམ་པ་དང་པོ་ཡིན། ཞེས་སོགས་གསང་འདུས་སྐོར་ལས་གསུངས་
པའི་དོན་ཏེ། དུས་འཁོར་ལས་ལྷ་སྲེག་པ་སོགས་དང་། རྡོ་རྗེ་གུར་ལས་ཕུར་བུས་གདབ་པ་

སོགས་ཀྱང་གནད་འདི་ལ་བརྟེན་པ་ཡིན་པས། རང་གི་སེམས་ཀྱིས་བཀོད་པའི་གཟུགས་བརྙན་
དངོས་གྲུབ་སྒྲུབ་པར་བྱེད་པའི་སྤོགས་ཆོག་གི་ཁྱད་པར་ཞིག་ཡིན་གྱི། གཞན་རྒྱུད་ཀྱི་ལྷ་ལ་
གནོད་པར་འགྱུར་པ་ནི་ནམ་ཡང་མ་ཡིན་ནོ། །འདི་དང་སངས་རྒྱས་དངོས་ཀྱི་བྱིན་རླབས་འདྲེས་
ཏེ། སྒྲུབ་པ་པོའི་བློའི་སྣང་བ་ལ་རྒྱུད་གཞན་གྱིས་བསྡུས་པའི་ཡི་དམ་ལྷར་སྣང་ནས་རང་ལ་
དངོས་གྲུབ་སྩལ་བར་སྣང་བའང་ཡོད་ཅིང་། རང་གི་ལུས་ངག་ཡིད་རྣམས་ལྷ་སྔགས་དེའི་ངོ་བོར་
ཐིམ་པར། བསྐྱེད་རིམ་རགས་པའི་ལུས་དག་སྟེ་འདོད་གཟུགས་ཀྱི་རིག་འཛིན་དུ་གྱུར་པའི་རྣམ་
གཞག་བྱེད་ལ། གོང་དུ་ཇི་སྐད་བཤད་པའི་རིག་སྔགས་ཀྱི་ནུས་པ་དང་བྱིན་རླབས་སེམས་ལ་
བཞག་པ་དེ་ནི་ཀུན་རྫོབ་བདེན་པས་བསྡུས་པའི་སྔགས་སྡོམ་གྱི་ངོ་བོ་རང་རྐང་ཚུགས་པ་ཡིན་པར་
ཤེས་པར་བྱའོ། །ཡེ་ཤེས་པ་ནི་དོན་དམ་ལ་ལྟོས་ན་རང་གི་དབྱིངས་ཆོས་ཀྱི་སྐུ་དང་གཉིས་སུ་
མེད་པ་ཡིན་མོད། ཀུན་རྫོབ་ཀྱི་གནས་སྐབས་སུ་སྔར་ཡེ་ཤེས་ཀྱི་སྐུ་མངོན་དུ་བྱས་ནས་སངས་
རྒྱས་ཐོབ་ཟིན་པའི་ལྷ་གཞན་རྒྱུད་ལྟར་སྣང་བ་རྣམས་ཡིན་ཅིང་། བསྐྱེད་རིམ་དངོས་མའི་སྐབས་
འདིར་ནི་ཀུན་རྫོབ་ལ་ལྟོས་ཏེ་བཞག་པས་གོ་དོན་དེ་ལྟར་བློ་ལ་བཞག་ནས་བསྒོམ་དོན་འཕྲོད་ངེས་
ལས། ལྟ་བ་མཐོ་མཐོ་མོའི་སྟོང་ཤོབ་ཀྱིས་བསྐྱེད་རྫོགས་གང་གིའང་ལམ་དུ་མི་འགྱུར་བའི་རང་
མགོ་བསྐོར་བར་མི་བྱའོ། །དེ་ལ་ཡེ་ཤེས་སེམས་དཔའ་གཞུག་པ་ན་དམ་ཚིག་པ་དང་ཡེ་ཤེས་
པའི་དབང་པོ་དང་ལུས་ཀྱི་ཆ་ཤས་ཕྲ་མོ་རྡུལ་ཕྲ་རབ་ཀྱི་བར་དུ་ཐ་མི་དད་དུ་བསྲེ་དགོས་པར་དེ་
ཉིད་འདུས་པ་ལས་གསུངས་པ་ལྟར་རོ་མཉམ་དུ་སོང་བའི་མོས་པ་བརྟན་པོར་བྱའོ། །དབང་བསྐུར་
བ་ན་བྱང་སེམས་ཀྱི་རང་བཞིན་ཆུ་རྒྱུན་ཕལ་ཆེ་བར་བུམ་པ་ནས་དང་། ཁ་ཅིག་ཏུ་ཐོད་པའི་ནང་
ནས་དབང་བསྐུར་བར་གསུངས་ཏེ་ཡེ་ཤེས་ཀྱི་ཆུས་བག་ཆགས་དང་བཅས་པའི་དྲི་མ་ཐམས་ཅད་
འཁྲུད་པའོ། །སྒྲུབ་ཐབས་མཚོ་སྐྱེས་ལས་དབང་བཞི་བསྐུར་བར་གསུངས་པ་བཞིན་ཀྱེ་རྡོར་བསྙེན་
པའི་སྐབས་ལྟ་བུར་ཟུར་འདེབས་སྦྱར་ན་ལེགས་སོ། །རྒྱས་གདབ་རྣམ་པ་ལྔར་རྗེ་བཙུན་གྲགས་
པས་བསྡུས་ཤིང་ཐམས་ཅད་དེའི་རྗེས་སུ་འབྲང་བ་དེ་ཉིད་ཀྱེ་རྡོར་ལྟ་བུ་ལའང་ཐམས་ཅད་ཚང་
ཞིང་། ངོ་བོ་ཉིད་ལ་ངོ་བོ་ཉིད་ཀྱི་རྒྱས་གདབ་པ་ནི་རྒྱས་འདེབས་བྱེད་དབུ་རྒྱན་རྣམས་ཀྱི་སྤྱི་བོར་
ཡང་རང་རིགས་ཀྱི་ཕྱག་མཚན་གྱི་རྒྱས་གདབ་པར་བསྒོམ་དགོས་སོ། །རྒྱས་འདེབས་ཀྱི་ལྷ་ནི་
དུས་འཁོར་ལྟ་བུའི་དམིགས་བསལ་མ་གཏོགས་ལོངས་སྐུའི་རྣམ་པ་ཁོ་ནར་བསྒོམ་པ་ཡིན་ནོ། །

མཆོད་བསྟོད་སྐབས་ལྷ་མོ་རྣམས་རང་ལས་སྤྲུལ་པ་དང་
། ཆོས་ཀྱི་དབྱིངས་ལས་རང་བྱུང་དུ་བྱུང་
བར་བསྒོམ་པའི་ལུགས་གཉིས་ལས། གཉིས་ཀའང་དེ་དག་གིས་བདག་ཉིད་ལྷའི་དཀྱིལ་འཁོར་
ལ་མཆོད་རྫས་ཕུལ་ཞིང་བསྟོད་ནས་མཐར་རང་གི་གནས་སོ་སོར་ཐིམ་པར་མོས། བདུད་རྩི་
མྱོང་བ་ལ། ནང་གི་བདུད་རྩི་མྱང་བ་ནི་ཡབ་ཡུམ་མཉམ་སྦྱོར་གྱི་བྱང་སེམས་དཀར་དམར་ལས་
སྐྱེས་པའི་བདེ་བ་ཆེན་པོའི་བདུད་རྩིས་ཐུགས་རྒྱུད་ཚིམ་པར་བསམ་པ་ཡིན་ལ། ཕྱིའི་བདུད་རྩི་
འབུལ་བའི་སྐབས་བརྒྱུད་པའི་བླ་མ། ཡི་དམ་ལྷ་ཚོགས། ཆོས་སྐྱོང་སྲུང་མ། གཞན་ཡང་
ལམ་རྒྱུད་ལྔས་བསྡུས་པའི་སེམས་ཅན་ཐམས་ཅད་ཀྱང་ཡི་དམ་དུ་གསལ་བ་ལ་མཆོད་པར་མོས།
བདུད་རྩིའི་སྣོད་དཀྱིལ་འཁོར་གྱི་ལྷའི་གྲངས་མཉམ་དུ་བསྒོམ་ཞིང་འབུལ་བ་མན་སྙེར་བཤད།།
ལས་རྒྱལ་མཆོག་གྲུབ་ནས་གསལ་སྣང་དང་ང་རྒྱལ་ལ་སེམས་འཛིན་ཡུན་རིང་བྱ་ཞིང་ལྷར་སྣང་
སྤྲོས་བྲལ་གྱི་རིག་ངོར་མཉམ་པར་གཞག །བཟླས་པ་སོགས་གྲུབ་ནས་ཐུན་བསྡུ་པའི་རིམ་པ་ལ་
འཇུག་ཅིང་། ཐུན་མཚམས་ཀྱི་ལྷ་སྐུ་ཐམས་ཅད་ཧེ་རུ་ཀ་ཞལ་གཅིག་ཕྱག་གཉིས་པ་ཡིན་པར་
མོས་ལ་གནས་གསུམ་བསྲུང་བ་དང་། གོ་ཆ་ཡོད་པའི་རིགས་ལ་ནན་ཏན་ཏུ་གསལ་གདབ་པར་
བྱ་སྟེ་བར་ཆད་སྲུང་བའི་དགོས་པ་ཡོད་དོ། །དཀྱིལ་འཁོར་བསྡུས་ནས་ཟུང་འཇུག་གི་སྐུར་མ་
ལྡངས་པའི་གོང་སོགས་སྒྲུབ་ཐབས་ནང་བཤད་པའི་སྐབས་སོ་སོར་རྫོགས་རིམ་ཡང་ཇི་ལྟར་
རིགས་པ་བསྒོམ་དགོས་སོ། །ཐུན་མཚམས་གཏོར་མའི་རྣལ་འབྱོར་ལ་སོགས་པ་ནི་སྒྲུབ་ཐབས་
སོ་སོའི་ནང་དུ་བཤད་པ་སོགས་ལས་ཤེས་པར་བྱའོ།། །།
༈ གཉིས་པ་རྒྱུད་སྡེ་སོ་སོའི་སྒོས་ཆོས་བཤད་པ་ལ། དང་པོ་ཕ་རྒྱུད་ལས་འདུས་པ་
འཕགས་ལུགས་ནི། ཐུན་དང་པོར་ང་རྒྱལ་བཟུང་ཞིང་ནང་མཆོད་བྱིན་རླབས་ནས་བརྩམས་
ཞིང་། ཐུན་ཕྱི་མ་རྣམས་སུ་མཆོད་རྫས་བྱིན་རླབས་ནས་གཟུང་། སྨོན་ལམ་ཡན་མཐར་ཆགས་
སུ་བཏང་། ཅིས་ཀྱང་མ་ལྕོགས་ན། དང་པོའི་སྦྱོར་བ་ཙམ་ལ་བརྟེན་པའི་བསྙེན་པ་རུང་བ་
རྒྱུད་གཞན་གྱི་རིགས་པས་མཁས་གྲུབ་ཚད་ལྡན་མང་པོས་བཤད་པས། ཐུན་སྔ་མར་མངོན་རྟོགས་
རྒྱས་པ་དང་། ཕྱི་མ་རྣམས་སུ་སྐྱབས་སེམས་དང་། སྲུང་འཁོར་ནས་བརྩམས་ཏེ། བདག་
དོན་ཕུན་ཚོགས་དང་པོའི་སྦྱོར་བའི་ལྔ་པ་མཆོད་པའི་དེ་ཉིད་ཡན་བཏང་ནས། ཕྲ་ཐིག་བཟླས་པ་
ལ་འཇུག་ཅིང་ཐུན་གྲོལ་བ་ན་མཆོད་བསྟོད་མདོར་བསྡུས་དང་། བཅུ་གཅིག་པ་ཉེར་བསྡུའི་དེ་

ཉིད་མན་ཆད་ལ་འཇུག །གཏོར་འབུལ་ཐུན་བཞི་གར་ལྕོགས་མིན་སོགས་སྤྱི་ལྟར་བྱ། བསྙེན་
པ་དང་པོའི་སྐབས་སུ་གདོང་གི་སྣ་རྩེའི་ཕྱག་མཚན་དང་། ནོར་བུའི་ཐིག་ལེ་ཙམ་གྱིས་ཆོག་གི་
ཕྲ་ཐིག་རྒྱས་པ་མི་དགོས་ལ། གཙོ་བོ་རྡོར་བཟླས་ཁོ་ན་རྒྱུད་དང་རྒྱ་གཞུང་རྣམས་སུ་ཆེ་ཐང་དུ་
གསུངས་པ་ལྟར་གོང་སྨོས་རྣམས་ནན་ཏན་དུ་བྱ་ཞིང་། ངག་བཟླས་ཀྱི་ཏིང་ངེ་འཛིན་གཙོ་བོར་
སྤྲོ་བསྡུ་བྱ། ཁྱོགས་བཟླས། ཁྲོས་པའི་བཟླས་པ། ཁྲོ་བཟླས་རྣམས་ཀྱང་རེས་མོས་སུ་བྱ་
སྟེ་མདོར་བསྲེ་དང་མདོར་བྱས་ཀྱི་དགོངས་པར་བཞེད། རྒྱུད་འདིར་བཟླ་བྱའི་གཙོ་བོར་འབྲུ་
གསུམ་དུ་གསུངས་པས་མཚན་སྔགས་དང་ས་བོན་གྱི་ཁ་བསྒྱུར་ཕྲན་བུ་མ་གཏོགས་བསྐྱེད་རྫོགས་
གཉིས་ཀ་ལ་འབྲུ་གསུམ་ཁོ་ནའི་རྣལ་འབྱོར་དུ་མཛད་པ་ནི་ཁྱད་ཆོས་ཡིན་ལ། དེ་དག་ཀྱང་རྗེ་
བཙུན་སྒྲོལ་བའི་མགོན་པོས། རྡོ་རྗེའི་བཟླས་པ་ནི་སྔགས་ཀྱི་ཕྲེང་བར་དམིགས་ནས། སྐུ་
གསུང་ཐུགས་ཀྱི་དེ་ཁོ་ན་ཉིད་དྲན་བཞིན་པས་ཡི་གེ་འབྲུ་གསུམ་ཡིད་བཟླས་སམ། འགོག་པའི་
བཟླས་པ་བྱའོ། །ཕྱི་རོལ་གྱི་བཟླས་པ་ནི། བཟླས་པའི་མན་ངག་སྤྱི་དང་མཐུན། བཟླས་
པའི་གྲངས་ནི། དབང་བསྐུར་སོགས་ཀྱི་དོན་དུ། གཙོ་བོ་ལ་འབྲུ་འབུམ་བཞི། འཁོར་རྣམས་
ལ་བཅུ་ཆ། བགེགས་མཐར་བྱེད་ཀྱི་ཕྲེང་སྔགས་ལ་ཁྲི། ཡེ་ཤེས་འབེབས་པའི་སྔགས་འབུམ།
དེའི་བཅུ་ཆའི་སྦྱིན་སྲེག་དང་བཅས་པས་རྫོགས་པའོ། །དངོས་གྲུབ་སྒྲུབ་པ་ལ་ནི་ཚད་མེད་དེ།
ལྷ་བྱིན་གྱིས་བརླབས་པ་དང་། དངོས་གྲུབ་སོ་སོའི་མཚན་མ་ཐོབ་ཀྱི་བར་དུའོ། །བཟླ་བྱའི་
སྔགས་ནི། ཨོཾ་ཨཱཿཧཱུྃ་ནི་ལྷ་ཐམས་ཅད་ཀྱི་དེ་ཁོ་ན་ཉིད་ཀྱི་སྙིང་པོར་གསུངས་ལ། བཛྲ་ཀ་ལ་
སོགས་པ་འབྱིན་སྔགས་རྣམས་ནི་སྙིང་པོའི་སྙིང་པོ་ཡིན་པར་གསུངས་པས་ན་ཉེ་སྙིང་ངོ༌། །
འབྱིན་སྔགས་ས་བོན་དང་བཅས་པ་དེ་ཉིད་གསུམ་སྤེལ་ལམ་ལྔ་སྤེལ་དུ་བྱེད་པ་ནི་སྙིང་པོ་ཡིན་
ཞིང་། ཕཊ་དང་སྤེལ་བའང་། དཔལ་ལྡན་ཨ་ཏི་ཤའི་རྒྱ་དཔེ་ལ་མངོན་སུམ་དུ་མཐོང་བས་
ནོར་བའོ་ཞེས་སྨྲ་བར་མི་ནུས་སོ། །ཕྲེང་སྔགས་ནི་རྩ་རྒྱུད་དུ་ཡུམ་བཞི་དང་། ཁྲོ་བོ་དགུའི་
ཕྲེང་སྔགས་ཙམ་གསུངས་སོ། །དེའང་རང་གཙོ་བོར་གསལ་བ་དང་། གཙོ་འཁོར་ཐམས་ཅད་
རྒྱུད་གཅིག་པ་དང་། ལྷ་ཐམས་ཅད་བདེ་སྟོང་གི་རྣམ་རོལ་དུ་བལྟས་ནས་ཐུགས་གཉིས་སུ་མེད་
པའི་ཡེ་ཤེས་སྐུལ་བའི་དོན་དུ་ལྷ་ཐམས་ཅད་ཀྱི་ཞལ་ནས་ཟློས་པར་བསམ་དགོས་སོ། །ཞེས་
གསུངས། དཀྱིལ་འཁོར་རྒྱལ་མཆོག་སྐབས། རྗེས་ཆགས་ཀྱི་རྐྱེན་གྱིས་སངས་རྒྱས་ཐམས་

ཅད་ལུས་ལ་བཅུག །སངས་རྒྱས་དེ་རྣམས་དང་ལུས་དཀྱིལ་གྱི་ལྷ་རྣམས་ཞུ་བའི་ཐིག་ལེ་རྒྱུར་
བྱས་ནས། གནས་ཡུམ་གྱི་མཁའ་ནང་དུ་དཀྱིལ་འཁོར་བསྐྱེད་དགོས་པ་ལ། རྣམ་གཞག་རིམ་
པ་ལས་གཞལ་ཡས་ཁང་བསྒོམ་པར་གསུངས་པས་གཞལ་ཡས་ཁང་བསྒོམ་དགོས་ཤིང་། ལྷ་
རྣམས་བསྐྱེད་པ་ལ་ཆོ་ག་གསུམ་གྱི་སྒོ་ནས་བསྐྱེད་པ་དང་། ཐུགས་ཀར་དྲངས་ནས་ཕྱོགས་བཅུར་
སྤྲོ་བ་དང་། སྤྱི་དང༌ སྒོས་ཀྱི་མཛད་པ་དང༌། སྤྲུལ་པ་རྣམས་གཅིག་ཏུ་བསྡུ་བ་དང་། དེ་ལ་
རང་རང་གི་ཡེ་ཤེས་པ་རྣམས་བསྲེ་བ་དང་། ཐོག་མ་ཉིད་ནས་རིགས་བདག་རང་ཆས་སུ་བསྐྱེད་
ནས། སྐབས་འདིར་རིགས་བདག་ཡབ་ཡུམ་གྱི་བྱང་སེམས་ཐིག་ལེས་དབང་བསྐུར་བ་དང་།
སླར་བྱོན་ཏེ་རང་གནས་སུ་འཁོད་པ་རྣམས་ལ་བསྐྱེད་པའི་སྒོ། སྤྲོ་བའི་སྒོ། མཛད་པའི་སྒོ།
བསྡུ་བའི་སྒོ། འདྲེས་པའི་སྒོ། དབང་བསྐུར་བའི་སྒོ། གནས་སུ་འཁོད་པའི་སྒོ་བདུན་གྱི་ཐ་
སྙད་མཛད་ལ། དེའི་དང་པོ་ཆོ་ག་གསུམ་ནི། ཐིག་ལེ་སོ་གཉིས་ཟླ་བ་ལས་བྱང་ཆུབ་པ་དང༌།
ས་བོན་དེ་ཉིད་གསུམ་སྤེལ་ཅན་སོ་གཉིས་རྣམས་ནི་ཡིག་འབྲུ་ལས་བྱང་ཆུབ་པ་དང༌། ཕྱག་མཚན་
སོ་གཉིས་ནི་ཕྱག་མཚན་ལས་བྱང་ཆུབ་པ་སྟེ། རྒྱུ་ཆོ་ག་གསུམ་གྱི་སྒོ་ནས་འབྲས་བུ་ལྷར་བསྐྱེད་
པའོ། །འདི་ལ་ཕྱག་རྒྱ་བཞིའི་རྒྱས་འདེབས་ཀྱི་དོན་ཚང་བ་ནི། ས་བོན་ཡིག་གསུམ་དང་སྤེལ་
བ་གསུང་ཆོས་ཀྱི་ཕྱག་རྒྱ། ཕྱག་མཚན་སོ་གཉིས་ཐུགས་དམ་ཚིག་གི་ཕྱག་རྒྱ། ལྷ་སོ་གཉིས་
སྐུ་ཕྱག་རྒྱ་ཆེན་པོ། སྤྱི་སྒོས་ཀྱི་མཛད་པ་རྣམས་ཕྲིན་ལས་ལས་ཀྱི་ཕྱག་རྒྱ་སྟེ། ལྷ་སོ་གཉིས་
བསྐྱེད་ཆོག་བཞི་པོ་དེ་ཚང་བ་ལས་གཞན་དུ་མི་འདའ་བ་ནི་ཕྱག་རྒྱའི་རྒྱས་བཏབ་པའི་དོན་ནོ། །
བཟླས་པའི་མཐར་རྗེས་ཆགས་ཀྱི་རྐྱེན་གྱིས་གཙོ་བོ་སེམས་དཔའ་སུམ་བརྩེགས་འོད་གསལ་དུ་
གཞུག་པ་དང་། ལྷ་མོ་བཞིས་བདེ་བ་ཆེན་པོ་ལ་བསྐུལ་ནས་ལྡང་བ་དང་། དེ་ལ་བསྟོད་པ་
དང་མཆོད་པ་བྱེད་པ་རྣམས་ཀྱང་སྟེ། རྗེས་བསྡུ་ཉིད་ཀྱི་སྔོན་འགྲོ་ཡིན་ལ། དེའི་མཐར་རྗེས་
ཡོངས་སུ་བསྡུ་བ་ཡིན་ནོ། །འདིའི་སྒྲུབ་ཐབས་ལྷན་སྐྱེས་ལྟར་ན། སྐྱབས་སེམས། ཚོགས་
ཞིང་། ཚད་མེད་བཞི་སྔོན་དུ་འགྲོ་བས། དངོས་གཞི་ཡན་ལག་བཞི་རྫོགས་སུ་བསྐྱེད། ཕྱི་
ནང་གི་མཆོད་བསྟོད་དང་། གདོང་གི་སྣ་རྩེར། ཕྱག་མཚན་དང་། ནོར་བུའི་ཐིག་ལེ། ཕྲ་
ཐིག་དང་། གཙོ་བོར་དེ་ཉིད་ལྔ་སྤེལ་གྱི་བཟླས་པ་བྱས་པས་གྲུབ་བོ།། །། །
༈ གསང་འདུས་འཇམ་རྡོར་ནི། གོང་འོག་ཕལ་ཆེར་འཕགས་ལུགས་བཞིན་ལ།

སྔོན་འགྲོ་གཏོར་མ་རང་གཞུང་ལྟར་དང་། དཀྱིལ་འཁོར་རྒྱས་པ་བསྒོམ་ནུས་ན་དཀྱིལ་ཆོག་
བཞིན་དང་། བཟླས་དམིགས་སེམས་དཔའ་སུམ་བརྩེགས་ཀྱི་རལ་གྲིའི་ཡུ་བ་ལ་ཚྭ་གྱི་མཐར།
ཨོ་ཨཱམཱི་ཧཱུྃ། ཞེས་པའི་གྲངས་གོང་འཕགས་ལུགས་དང་འདྲ། ཐུན་བསྡུ་མཚམས་རྫོགས་རིམ་
ཁྲིད་ཡིག་ལས་བྱུང་བ་ལྟར་བསྒོམ། ལྷན་སྐྱེས་ཡིན་ན་སྐྱབས་སེམས་སོགས་སྔོན་འགྲོ་སྤྱི་ལྟར།
དངོས་གཞི་ཡན་ལག་བཞི་རྫོགས་སུ་བསྐྱེད་ནས་བཟླས་པ་འབྲུ་བཞི་ཁོ་ནར་གྲངས་གཟུང་།
ཐུན་བསྡུ་བ་ན། རྫོགས་རིམ་ཐིག་ལེ་དང་། ཡི་གེའི་སྤྲོ་བསྡུ། རྗེས་དྲན། རྡོ་རྗེའི་བཟླས་
པ་རྣམས་ཁྲིད་ཡིག་ལྟར་བསྒོམ་པ་དང༌། གཏོར་མ་སྤྱི་ལྟར་བཏང་བས་གྲུབ་བོ།། །། །
༈ གཤེད་དམར་ནི། སྔོན་འགྲོ་གཏོར་མ། སྲུང་འཁོར་གནས་ཡོ་བྱིན་རླབས་
འཇིགས་བྱེད་ལྟར་ལ། ལྷ་མཚན་དང༌ སྔགས་བསྒྱུར། ངག་འདོན་རྒྱས་པར་དཀྱིལ་འཁོར་
ཡོངས་རྫོགས་སམ། བསྡུ་ན་ལྷ་ལྔའི་སྒྲུབ་ཐབས་ཟུར་ནས་འབྱུང་བ་ལྟར་སྐྱབས་སེམས། རྡོར་
སེམས་སྒོམ་བཟླས་ཚོགས་ཞིང་སྔོན་དུ་འགྲོ་བས་རྟེན་གཞལ་ཡས་ཁང་དང༌། བརྟེན་པ་ལྷ་ལྔ་
ཡན་ལག་བཞི་རྫོགས་སུ་བསྐྱེད་ནས་དག་དྲན་དང་། བཟླས་པ་ལ་འཇུག །སྔགས་ཧཱིཊྚེཝའབྲུ་
འབུམ་དང་། འཁོར་རྣམས་ལ་བཅུ་ཆ། བཟླས་དམིགས་བཀོད་པ། སྤྲོ་བསྡུ་གཙོ་བོར་བྱའོ། །
རྫོགས་རིམ་བདག་བྱིན་གྱིས་བརླབ་པའི་རིམ་པ། རྣམ་རྟོག་འོད་གསལ། བོགས་འབྱིན་ལ་
བྱིན་བརླབས་བླ་མའི་རྣལ་འབྱོར། མཉམ་མེད་སྙིང་རྗེའི་རྣལ་འབྱོར། རྩ་བ་རྒྱུའི་རྣལ་འབྱོར།
རྟེན་འབྲེལ་རྫས་ཀྱི་རྣལ་འབྱོར། རྡོ་རྗེ་འཇིགས་བྱེད་ཀྱི་རྣལ་འབྱོར་རྣམས་ཁྲིད་ཡིག་ལས་འབྱུང་
བ་ལྟར་བསྒོམ་པར་བྱ་ཞིང་། ལྷན་སྐྱེས་ལ་དེས་རིགས་འགྲེའོ། །ཉལ་ལྡང་། ཐུན་མཚམས་
དཔའ་བོ་གཅིག་པའི་ང་རྒྱལ་དང་། ཕྱོགས་སྐྱོང་ལ་གཏོར་འབུལ་སོགས་ཀྱང་འཇིགས་བྱེད་ལྟར་
བྱ་ཞིང་། གཞན་སྤང་བླང་ཐམས་ཅད་གོང་ལྟར་རོ།། །། །
༈ འཇིགས་བྱེད་རྭ་ལུགས་ལྷ་དགུ་ནི། འཇིགས་བྱེད་བསྙེན་པ་སྔགས་གསུམ་ག་ལ་
བཏང་ན་ཟླ་བ་བཞི་དང་ཞག་བཅོ་ལྔ་ཙམ་འགོར་ཞིང་། སྙིང་པོ་རྐྱང་པ་ཡིན་ན་ཟླ་བ་གཅིག་དང་
ཞག་བཅུ་ཙམ་ལ་འགྲོ་བས་དེ་ལུགས་ཀྱི་འཚོ་ཆས་ཡོ་བྱད་སོགས་སྟ་གོན་བྱས་ལ་ཕྱི་མཚམས་
གཅད། རྒྱུན་གཏོར་ཚང་མ་དགོས་ན་དེའི་སྟེང་དུ་ཟླུམ་གཏོར་གསུམ། མི་དགོས་ན་ཟླུམ་
གཏོར་གསུམ་པོ་ཁོ་ནས་ཆོག་ཅིང་ཆུ་གཉིས་ཉེར་སྤྱོད་བཤམ། སྔོན་འགྲོ་གཏོར་མ་ཞིག་ཀྱང་

བཤམས་ལ་བྲན། བརྒྱུད་འདེབས་སམ་མི་ཤེས་ན་བླ་མའི་གསོལ་འདེབས་གཞན་འདྲ་བྱས་ལ།
ཧཱིཙྪས་བསང་། སྭ་བྷཱ་བས་སྦྱང་། ཨོ་ཨཱཧཱུྃ་ཧོཋནས། ཀུན་འགྲུབ་ཤོག་གི་བར་གྱིས་སྒྲུབ་
ཐབས་ལྟར་ཕྱོགས་སྐྱོང་ལ་བསྔོ། སེམས་ཅན་ཐམས་ཅད་ཀྱི་དོན་དུ་སོགས་ནས་སྟོང་གྲོགས་
མཛོད་ཅིག་བར་སྤྱི་ལྟར་ལ་རྡོ་རྗེ་འཇིགས་བྱེད་ཅེས་བསྒྱུར། གང་དག་ནག་པོའི་ཕྱོགས་ལ་སོགས་
ནས་སོང་ཞིག་བར་དང༌། ཡ་མ་རཱ་ཛཱ་སོགས་སྔགས་གསུམ་བརྗོད་ཅིང་། གཏོར་མ་སྐྱེལ་ཞིང་
ནང་མཚམས་གཅོད་པ་སོགས་འདྲ། ས་ཕྱོགས་རྡོ་རྗེའི་ས་གཞི་ར་བ་དྲྭ་བ་གུར་བླ་བྲེ་མེ་འོད་དང་
བཅས་པའི་སྲུང་བའི་འཁོར་ལོར་གྱུར་ཅེས་དང་། གནས་ཡོ་བསང་སྦྱང་། སྟོང་པའི་ངང་ལས་
གནས་ཁང་ཧཱུཾ་ལས་སོགས་དང་། མཆོད་རྫས་རྣམས་ཨ་ལས་བྱུང་བའི་ཡེ་ཤེས་ཀྱི་ཀ་པཱ་ལ་ཡངས་
ཤིང་རྒྱ་ཆེ་བ་རྣམས་ཀྱི་ནང་དུ་ཨོཾ་ཨཱཧུཾ་ཞུ་བ་ལས་བྱུང་བའི་ལྷ་རྫས་ལས་གྲུབ་པའི་མཆོད་ཡོན།
ཞབས་བསིལ། མེ་ཏོག་སོགས་ནས་རྒྱུན་མི་འཆད་པར་གྱུར། ཨོཾ་བཛྲ་ཨགྷཾ་ཨཱཎཱཧཱུཾ། ཨོཾ་བཛྲ་
པཱདྷཾ་ནས་ཤརྡ་ཨཱཧཱུཾ། གྷནྡྷེ ར་ཎི་བརྗོད། བདག་བསྐྱེད་སྒྲུབ་ཐབས་བདུད་འཇོམས་སྣང་བ་
ལྟར་སྐྱབས་སེམས། རྡོར་སེམས། ཚོགས་ཞིང་། ཚད་མེད་བཞི་སྔོན་དུ་འགྲོ་བས་དངོས་
གཞི་སྲུང་འཁོར་གཞལ་ཡས་ཁང་དང་། བརྟེན་པ་ལྷ་མངོན་བྱང་ལྔ་ལས་ཡན་ལག་བཞི་རྫོགས་
སུ་བསྐྱེད་ནས། ཕྱི་ནང་གི་མཆོད་བསྟོད་བཟླས་པ་བཅས་གྲུབ་མཚམས། ཐུན་བསྡུ་བ་ན།
གཏོར་མ་རང་གཞུང་ལྟར་བྱིན་གྱིས་བརླབས་ནས་ཡི་དམ་དང་། ཕྱོགས་སྐྱོང་ལས་གཤིན་བཅས་
ལ་དབུལ། གཤེགས་གསོལ་གྱི་དམ་ཚིག་པ་རང་ལ་ཐིམ་ཞེས་པའི་རྗེས་སུ། རང་གི་དཔྲལ་
བར་ཨོཾ་དཀར་པོ་སོགས་ནས། ཡིད་ཀུན་ཏུ་བཟང་པོ། དགེ་བ་འདི་ཡིས་མྱུར་དུ་བདག །སོགས།
བགེགས་དང་ལོག་པར་འདྲེན་པ་སོགས་བརྗོད། ལས་གཤིན་སྐབས་ཀྱི་བཟླས་པ་ནི་བསྙེན་པ་
མ་སོང་བས་བྱེད་སྲོལ་མེད་ཅིང་བཟླས་པའི་མཇུག་གི་མཆོད་བསྟོད་ཀྱང་མི་དགོས། སྲོད་ཐུན་
གྱི་མཇུག་ཏུ། གཞལ་ཡས་ཁང་གདན་དང་བཅས་པ་རང་ལ་ཐིམ། ཞེས་པའི་རྗེས་སུ། ལུས་
ཀྱང་སྙིང་གའི་ཧཱུྃ་ལ་ཐིམ། ཧཱུྃ་ཡང་མི་དམིགས་པར་གྱུར་ཅེས་ཉལ་བའི་རྣལ་འབྱོར་བྱ། ཐོ་
རངས་ཧཱུྃ་སྒྲས་ལྷར་ལྡངས་ཏེ་སྐྱེ་མཆེད་བསྲུང་བ་བསྔོ་སྨོན་སོགས་བྱ། ཁ་ཏོན་གཞན་དགོས་ན་
བྱས་ཏེ་གོང་བཞིན་ཐུན་ལ་མཇུག །ཐུན་མཐར་གཏོར་མ་གསུམ་གོང་བཞིན་ཕུལ། གུང་ཐུན་
སོགས་འདྲ། བཟླས་དམིགས་ཐུགས་ཀའི་འཁོར་ལོ་མན་ངག་བཞིན་གསལ་གདབ་པ་དང་།

རེས་འགའ་བཀོད་པ་དང་། སྤྲོ་བསྡུ་ལ་ཞི་རྒྱས་དབང་དྲག་གི་མདེའུ་ཁ་གདགས། ཟུར་འདེབས་
སུ་རང་འཇིགས་བྱེད་དུ་བསྒོམས་པའི་ཐུགས་ཀར་རྡོ་རྗེ་སེམས་དཔའ། དེའི་ཐུགས་ཀར་རྒྱུའི་
འཇམ་དཔལ་བསྒོམ་པར་གསུངས་པ་ནི། སྐྱེ་མཆེད་དང་གནས་གསུམ་གྱི་ལྷ་ཞལ་ཕྱག་ཅན་དུ་
བསྒོམ་ཚེ་ཐུགས་རྡོ་རྗེ་ལ་རྡོ་རྗེ་སེམས་དཔའ་ཟེར་ཞིང་། དེའི་ཐུགས་ཀར་ཡེ་ཤེས་སེམས་དཔའ་
འཇམ་དཔལ་སོགས་བསྒོམ་རྒྱུ་ཡིན་མོད། ད་ལྟའི་སྒྲུབ་ཐབས་འདིའི་དངོས་བསྟན་ལ་སྐྱེ་མཆེད་
དང་གནས་གསུམ་ལྷའི་ངོ་བོར་མོས་པ་ཙམ་ཡིན་ཞིང་། ཐུགས་རྡོ་རྗེ་དངོས་སུ་མེད་པས་ཏིང་ངེ་
འཛིན་སེམས་དཔའི་ལྟེ་བར་འཁོར་ལོ་བསྒོམ་པ་དཀྱུས་བཞིན་ནོ། །ཧཱུྃ་གི་ཀླད་ཀོར་གྱི་ནང་གི་
ཡའི་ཚབ་མྱི་བསྒོམས་ན་ཤེས་རབ་ལ་ཕན་གསུང་། དཔེའུ་རིས་རྣམས་སུ་ཡ་མ་རཱ་ཛ་བརྩེགས་
མ་དང་བྲེང་ཚར་གཉིས་མི་འདྲ་བར་འདུག་ཀྱང་སྔོན་གྱི་ཟིན་བྲིས་ཁུངས་བཙུན་རྣམས་སུ་དེ་གཉིས་
གང་རུང་གིས་ཆོག་པར་གསུངས་པས་གཏི་ཐུགས་རྣམས་དོགས་པ་ལངས་མི་དགོས་སོ། །བདུད་
རྩི་ཉིང་ཁུ་ནས་བཤད་པའི་དག་དྲན་དེ་འདོན་རྒྱུ་བྱུང་ན་ལེགས་ཀྱང་མི་དགོས་ཀ་མེད་ནི་མིན།
རྫོགས་རིམ་ལ་སྐུ་རྡོ་རྗེ་སྒྲུབ་པ། གསུང་རྡོ་རྗེ་སྒྲུབ་པ། ཐུགས་རྡོ་རྗེ་སྒྲུབ་པ། དང་པོ་ལ་མ་
གྲུབ་པ་གྲུབ་པར་བྱེད་པ་རྭ་རྩེ་སེམས་འཛིན། གྲུབ་པ་བརྟན་པར་བྱེད་པ་མཚན་མོ་རྒྱུ་བའི་རྣལ་
འབྱོར། གཉིས་པ་ལ་མ་གྲུབ་པ་གྲུབ་པར་བྱེད་པ་རྡོ་རྗེའི་བཟླས་པ། གྲུབ་པ་བརྟན་པར་བྱེད་
པ་ནང་གི་རྣལ་འབྱོར། གསུམ་པ་ལ་མ་གྲུབ་པ་གྲུབ་པར་བྱེད་པ་མཚན་མ་གྱེན་སྒྲེང་། གྲུབ་
པ་བརྟན་པར་བྱེད་པ་དེ་ཁོ་ན་ཉིད་ཀྱི་རྣལ་འབྱོར་རྣམས་ཁྲིད་ཡིག་ལས་ཤེས་པར་བྱའོ། །བསྙེན་
བ་ཐེམས་ནས་ཚོགས་འཁོར་གྱི་དོད་དུ་གཏོར་བསྔོ་གསུམ་པོ་བརྒྱ་རྩ་རེ་གསག་སྲོལ་ཡོད་པ་བཞིན་
གྲུབ་ན་ལེགས། སྦྱིན་སྲེག་སྐབས་ཤ་སྣ་ཚོགས་ཞེས་གསུངས་པ་ནི་མི་དང་མ་ཧེ་སོགས་ཞབས་
འོག་གི་སེམས་ཅན་རྣམས་དང་སྲིན་བྱའི་ཤ་སོགས་ངེས་པར་དགོས་ཀྱང་དེང་སང་གང་འབྱོར་ཞིག་
འབུལ་སྲོལ་ཡོད། དེ་དག་གི་གཟུགས་བརྙན་བག་ཟན་སོགས་ལས་བཟོས་པ་སྨྱུག་རྩིས་བྱུགས་
ལ་དེ་དང་དེར་མོས་པར་བྱས་ནས་བྱིན་རླབས་བྱེད་སྲོལ་ཡོད་པས་གང་བདེར་བྱ། མཆོད་བསྟོད་
དཀྱིལ་ཆོག་བཞིན་བྱ་གསུངས་པ་ནི་རོ་ལངས་བརྒྱད་སྐོར་གྱི་དབང་ཆོག་ནས་དྲི་མེད་ཡིད་འོང་མ་
སོགས་ལེན་དགོས་ཤིང་དྲག་ཆུང་སྐབས་སུ་བྲིས་འདུག །ཡེ་མ་ཤེས་ན་མཆོད་བསྟོད་བསྡུས་པ་
ཙམ་གྱིས་ཆོག །གཞན་བསྙེན་པའི་ལག་ལེན་སྤྱི་འགྲོ་ལྟར་བྱ། ཐུགས་ཀའི་འཁོར་ལོའི་

དམིགས་པ་ཚུལ་བཞིན་མ་བྱུང་ན་སྨྱོ་བ་སོགས་མི་ཤེས་པའི་ལོ་རྒྱུས་མང་པོ་ཡོད་ཅིང་། དེ་ལྟ་བུ་
དང་འཚུབས་ལྷོང་ཆེ་བ་ཤར་ན་ཐོག་མར་ཡ་མཱནྟ་ཀ་ལ་བསྙེན་ཚད་བསྐྱལ། དེ་ནས་རིམ་བཞིན་
སྙིང་པོ་དང་། རྩ་སྔགས་ལ་བསྐྱལ་ན་གེགས་རང་ཞིར་འགྱུར་བ་མན་ངག་གི་གནད་ཁྱད་པར་
ཅན་ཡིན་ཞིང་རྒྱུ་མཚན་ཡང་ཡོད། བསྙེན་པའི་གྲངས་རྩ་སྔགས་བཞི་འབུམ། སྙིང་པོ་འབུམ་
ཕྲག་བཅུ། ཉེ་སྙིང་འབུམ་ཕྲག་བདུན་རྣམས་སོ་སོར་ཁ་སྐོང་བཅུ་ཆ་འགྲོ་ངེས་བྱ། འཇིགས་
བྱེད་བསྙེན་པ་ཚུལ་བཞིན་སོང་བའི་གང་ཟག་གིས་ལས་གཤིན་ལ་བསྙེན་བ་བྱེད་པར་འདོད་ན་
སངས་ཕུན་དང་ཞུ་ཆེན་གྱི་བསྙེན་ཐབས་གཉིས་གུང་བསྒྲིགས་པས་འཐུས། དྲུག་ཅུ་སོགས་ཀྱི་
སློབ་དཔོན་བྱེད་པ་ལ་སྔོན་དུས་གོང་དུ་སྨོས་པ་ལྟ་བུའི་བསྙེན་ཆེན་ལས་གཤིན་བཅས་འགྲོ་དགོས་
པ་ཡིན་ཅིང་། གཞན་ཡང་སྤང་བླང་ཐམས་ཅད་གོང་གི་དཀྱུས་སུ་བཀོད་པ་བཞིན་ནོ།། །། །
༈ འཇིགས་བྱེད་རྭ་ལུགས་ཐུན་མོང་མ་ཡིན་པ་ནི། སྔོན་འགྲོ་གཏོར་མ། སྲུང་
འཁོར། གནས་ཡོ་བྱིན་རླབས་རྣམས་གོང་འཇིགས་བྱེད་ལྷ་དགུ་བཞིན་བྱས་ལ། ངག་འདོན་
སྒྲུབ་ཐབས་བདུད་ལས་རྣམ་རྒྱལ་ལྟར། སྐྱབས་སེམས། རྡོར་སེམས། ཚོགས་ཞིང་བཅས་
ཀྱི་སྔོན་འགྲོ་དང་། དངོས་གཞི་རྟེན་དང་བརྟེན་པ་ལྷ་ཡན་ལག་བཞི་རྫོགས་སུ་བསྐྱེད་ནས།
ཕྱི་ནང་གི་མཆོད་བསྟོད་དང་། བཟླས་དམིགས་ནི། རང་རྡོ་རྗེ་འཇིགས་བྱེད་དུ་གསལ་བའི་
ཐུགས་ཀར་ཐུགས་རྡོ་རྗེ། དེའི་ཐུགས་ཀར་རྡོ་རྗེ་སྔོན་པོ་རྩེ་ལྔ་པ་གྱེན་དུ་ལངས་པའི་ལྟེ་བར་ཏིང་
ངེ་འཛིན་སེམས་དཔའ་ཧཱུྃ་ཡིག་མཐིང་ནག །དེའི་མཐའ་སྐོར་དུ་ཉེ་སྙིང་། སྙིང་པོ། རྩ་
སྔགས་གསུམ་གྱིས་རིམ་བཞིན་བསྐོར་བར་བསམས་ལ། ལས་བཞི་གང་བསྒྲུབ་པ་དང་མཐུན་
པའི་འོད་ཟེར་སྤྲོ་བསྡུ་བྱས་ནས་སྔགས་གསུམ་པོ་བཟླ། ཐུན་ལས་ལྡང་བ་ན། རྫོགས་རིམ་ལ་
གསང་དབང་གི་ལམ། ཤེར་དབང་གི་ལམ། དབང་བཞི་པའི་ལམ་མོ། །དང་པོ་ལའང་
གནད་གསུམ་ལས། ལུས་གནད་འཁྲུལ་འཁོར་སོགས། ངག་གནད་རྡོ་རྗེའི་བཟླས་པ་ཐུན་
མོང་དང་། ཐུན་མོང་མ་ཡིན་པ་གཉིས། ཡིད་གནད་ལའང་གསུམ། དང༌པོ་རླུང་ལྔའི་ཏིང་
ངེ་འཛིན་གྱི་དམིགས་པ་ཁ་སྦྱར་བས་སྐུ་ལྔ་སྒྲུབ་པའི་ཐབས། གཉིས་པ་ལུས་རྩ་དྲ་མིག་གི་
མདུད་པ་བཀྲོལ་བས་དབུ་མའི་མདུད་པ་རང་གྲོལ་དུ་གཏོང་བའི་ཐབས། གསུམ་པ་རྩ་གསུམ་
ཁ་སྦྱོར་སྐུ་གསུམ་མེ་འབར། ཕྱག་མཚན་ས་བོན་མེ་ལྕེ་ཉོན་མོངས་སྲེག་བྱེད། ཐིག་ལེ་དམར་

ནག་མེ་འོད་རང་འབར། རྭ་རྩེའི་རྣལ་འབྱོར་རོ། །གཉིས་པ་ཤེར་དབང་གི་ལམ་ནི། དངོས་སམ་
ཡེ་རྒྱ་ལ་བརྟེན་ནས་དགའ་བཞི་ཐུན་མོང་མ་ཡིན་པའི་ཡེ་ཤེས་ལམ་དུ་བྱེད་པའི་ཐབས། གསུམ་
པ་དབང་བཞི་པའི་ལམ་ནི། ལྕེ་ཆུང་གི་ཐབས་ལ་བརྟེན་ནས་དོན་དམ་ལྷན་ཅིག་སྐྱེས་པའི་ཡེ་ཤེས་
བཙན་ཐབས་སུ་འཆར་བའི་གདམས་པ་རྣམས་ཁྲིད་ཡིག་ལས་འབྱུང་བ་བཞིན་ཉམས་སུ་བླང་།
ཉལ་ལྡང་གཏོར་མ་རྣམས་འཇིགས་བྱེད་ལྷ་དགུ་བཞིན་དང་། བཟླས་པའི་གྲངས་ཡ་མཱནྟ་ཀ་དྲུག་
འབུམ། ཧཱིཊྛིསུམ་འབུམ། ཡ་མ་རཱ་ཛ་འབུམ་ཕྲག་གཅིག་བཟླ་བ་རྭ་ཆེན་གྱི་བཅུ་གསུམ་
མའི་མངོན་རྟོགས་སུ་གསུངས། ལྷན་སྐྱེས་ལའང་སྒྲུབ་ཐབས་རང་གཞུང་ལྟར་དང་། གཞན་
རིགས་པས་དཔྱད། འདིའི་སྤང་བླང་ཐམས་ཅད་གོང་དཀྱུས་སུ་བཀོད་པ་བཞིན་ནོ། །དེས་
མཚོན་ནས་གཤིན་རྗེའི་གཤེད་ཀྱི་རིགས་ཐམས་ཅད་ལ་འཕྲུལ་ཤེས་པར་བྱའོ།། ། །
༈ མ་རྒྱུད་ལ། རིགས་དྲུག་བསྡུས་པ་སངས་རྒྱས་མཉམ་སྦྱོར་ནི། སྔོན་འགྲོ་གཏོར་
མ། སྲུང་འཁོར། གནས་ཡོ་བྱིན་རླབས་རྣམས་འོག་ནས་འབྱུང་བའི་བདེ་མཆོག་དང་འདྲ།
ངག་འདོན་དཀྱིལ་ཆོག་བཞིན། བཟླས་དམིགས་བཀོད་པ་དང་། སྤྲོ་བསྡུ། གྲངས་གཙོ་བོ་
རྣམས་ལ་འབུམ་དང་། འཁོར་རྣམས་ལ་བཅུ་ཆ། གཞན་ཐམས་ཅད་གོང་དང་མཚུངས་སོ།། །།
༈ མ་རྒྱུད་བདེ་མཆོག་ལཱུ་ནག་གཉིས་ནི། སྔོན་འགྲོ་གཏོར་མ་མཁའ་འགྲོ་སྤྱི་གཏོར་
བཞིན་དང་། བགེགས་རྣམས་སུམྦྷས་བསྐྲད། ཕྱོགས་མཚམས་ཐམས་ཅད་རྡོ་རྗེའི་ས་གཞིར་
གུར་བླ་རེ་ཡེ་ཤེས་ཀྱི་མེ་འབར་བ་དང་བཅས་པའི་སྲུང་བའི་འཁོར་ལོར་གྱུར་པར་མོས་ཏེ། རཀས་
བརྟན་པར་བྱ། གནས་ཡོ་བྱིན་རླབས་ནས་བཟུང་དཀྱིལ་ཆོག་བཞིན་ཤར་སྒོམ་གྱིས་ཉམས་སུ་
བླངས་ནས། བཟླས་དམིགས་གོང་ལྟར་འཁོར་བའི་ཚུལ་གྱིས་བཟླ་བ་དང་། སྔགས་ནི། ཨོཾ་
ན་མོ་བྷ་ག་ཝ་ཏེ་ནས། དྷི་ལི་དྷི་ལི། ན་མོ་བྷ་ག་ཝ་ཏེ་ནས། ཧཱུྃ་ཧཱུྃ་ཧཱུྃ་ཕཊ་སྭཱ་ཧཱ། ཞེས་པ་
ཡབ་ཀྱི་ཧཱུྃ་ཕཊ་སོགས་དང་། ཡུམ་གྱི་ཨོ་བཅད་ནས་བཟླ་བ་རྩ་སྔགས་གཉིས་སུ་མེད་པ་ཟེར་བ་
ཡིན་པས་ཐུན་རེ་ལ་ཉི་ཤུ་རྩ་གཅིག་གམ། བདུན་ནམ། གསུམ་ཙམ་བཟླ་བ་དང་། ཡང་ཨོ་
ཤྲཱི་ཧ་ནས། ཝ་རཾ་བཛྲ་བཻ་རོ་ཙ་ནཱི་ཧཱུཾ་ཧཱུཾ་ཕཊ་སྭཱ་ཧཱ། ཞེས་སྙིང་པོ་གཉིས་སུ་མེད་པ་ཡིན་པས་
ཐུན་རེ་ལ་གྲངས་ཁྲི་ཙམ་རེ་བཟླ་ཞིང་། བསྙེན་པའི་ཚད་འབུམ་ཕྲག་བཞི་དང་། དེའི་ཁ་སྐོང་
ཁྲི་ཚོ་བཞི་སོགས་བཟླའོ། །ཡང་། ཉེ་སྙིང་གི་ཡབ་ཀྱི་ཧཱུྃ་ཕཊ་དང་ཡུམ་གྱི་ཨོ་བཅད་ནས་བཟླ་

བ་ནི་ཉེ་སྙིང་གཉིས་སུ་མེད་པ་ཟེར་བ་ཐུན་རེ་ལ་བརྒྱ་རྩ་རེ་བཟླའོ། །སྙིང་པོའི་རྣལ་འབྱོར་མ་
བཞི་ལ་ཐུན་རེ་ལ་སྟོང་ཚོ་རེ་རེ་དང་། ཡང་འཁོར་ལའང་ཡབ་རྣམས་ཀྱི་ཧཱུྃ་ཕཊ་དང༌། ཡུམ་གྱི་
ཨོཾ་བཅད་ནས་ཨོ་ཀ་ར་ཀ་ར་པྲ་ཙནྡྷེ་ཧཱུྃ་ཧཱུྃ་ཕཊ། ཅེས་སོགས་ནས་ཨོ་དྷི་ལི་དྷི་ལི་མ་ཧཱ་བིད་ཧཱུཾ་ཧཱུཾ་
ཕཊ། ཅེས་དཔའ་བོ་དང་དཔའ་མོ་གཉིས་མེད་ཡིན་པས་སྟོང་རེ་རེ་དང་། སྒོ་མཚམས་མ་བརྒྱད་
དང་གོ་ཆའི་སྔགས་རྣམས་ལ་སྟོང་ཚོ་རེ་བཟླ་ཞིང་། ཐུན་རེ་ལ་སྙིང་པོ་ལ་སྟོང་སོང་ནས་འཁོར་
རྣམས་ལ་བརྒྱ་རྩ་རེ་བཟླ་བ་ནི། ཅིག་ཅར་དུ་བྱེད་ན་དེ་བཞིན་དང་། རིམ་གྱིས་བྱེད་ན་ཐོག་
མར་སྙིང་པོ་ལ་འབུམ་ཕྲག་བཞི་སོང་བ་དང་། དེ་མ་ཆག་ཙམ་དང་། དེ་ནས་མཁའ་འགྲོ་མ་
ལ་ཁྲི་ཕྲག་བཞི་དང་། དེ་མ་ཆག་ཙམ་དང་། དེ་ནས་ལཱ་མཱ་ལ་ཁྲི་ཕྲག་བཞི་བཟླ་བ་སོགས་དེ་
བཞིན་བྱས་ན་ལས་དང་པོ་པ་ལ་དེ་ལག་ལེན་བདེ་བ་ཡིན་པས་དེ་བཞིན་དུ་གཙོ་བོ་ནི་སྙིང་པོ་
འབུམ་ཕྲག་བཞི་དང་། འཁོར་རྣམས་ལ་ཡང་ཁྲི་ཕྲག་བཞི་བཞི་དང་། དེ་རྣམས་ཀྱི་ཁ་སྐོང་
དང་བཅས་པ་གྲངས་ཚད་ཡིན་ལ། ཐུན་བསྡུ་བ་ན། བདེ་བར་གཤེགས་པ་ཐམས་ཅད་ཀྱི་སྐུ་
གསུང་ཐུགས་སོགས་ནས། དཀྱིལ་འཁོར་བསྡུ་བའི་བར་དང་། རྫོགས་རིམ་ནི། ལུ་ཧི་པ་
ལ་རྡོ་རྗེ་སེམས་དཔའ་བསྡུ་བ་དང་། ཡི་གེ་བསྡུ་བ་དང་། ཐིག་ལེ་བསྡུ་བ་སོགས་དང་། ནག་
པོ་པ་ལ་རྫོགས་རིམ་རྒྱུད་ཀྱི་རིམ་པ། སྔགས་ཀྱི་རིམ་པ། ཡེ་ཤེས་ཀྱི་རིམ་པ། གསང་བའི་རིམ་
པ་རྣམས་ཁྲིད་ཡིག་ལས་འབྱུང་བ་ལྟར་ཤེས་པར་བྱ་ཞིང་། མཐར་གོ་ཆ་གསུམ་དང་སྔགས་ཀྱིས་
བསྲུངས་ཏེ་ཐུན་མཚམས་ཀྱི་བྱ་བ་ལ་འཇུག །ཡང་ཐུན་གཞན་རྣམས་ལ་ཡང་སྐྱབས་འགྲོ་སོགས་
ནས་སྔགས་ཀྱིས་བསྲུང་བའི་བར་བྱ་ཞིང་། གཏོར་མ་ནི། ཐུན་གསུམ་དུ་བྱས་ན་ཉིན་གུང་
དང༌། བཞིར་བྱས་ན་དགོང་ཐུན་གྱི་མཇུག །དཀྱིལ་འཁོར་བསྡུ་བའི་རྗེས་སུ་བདེ་མཆོག་གི་
གཏོར་མ་དང་། ཡི་དམ་ཀྱེ་རྡོར་གུར་ཞལ་ལས་མགོན་རྣམས་ཀྱི་གཏོར་འབུལ་དང་། དེའི་
རྗེས་སུ་མཁའ་འགྲོ་སྤྱི་གཏོར་འབུལ་བ་རྣམས་གཏོར་ཆོག་མཛེས་རྒྱན་ལྟར་བྱ་བའོ། །བསྡུ་ན་
བདེ་མཆོག་དང་མཁའ་འགྲོ་སྤྱི་གཏོར་གཉིས་ཕུལ་བས་ཆོག་གོ །དེའི་རྗེས་སུ་གོ་ཆ་གསུམ་
དང༌། སྔགས་ཀྱིས་བསྲུང་བ་སྒྲུབ་ཐབས་ལྟར་བྱའོ། །ལྷན་སྐྱེས་སམ་དབང་གཅིག་ལའང་
འདིའི་འགྲོས་ཀྱིས་ཤེས་པར་བྱའོ། །གཞན་ཡང་སྤང་བླང་གི་ཚུལ་གོང་གི་དཀྱུས་སུ་བཀོད་པ་
བཞིན་ནོ། །བདེ་མཆོག་དྲིལ་བུ་པ་ལའང་། སྔོན་གཏོར། སྲུང་འཁོར། གནས་ཡོ་བྱིན་

རླབས་གོང་བཞིན་ལས། ངག་འདོན་ལུས་དཀྱིལ་གྱི་སྒྲུབ་ཐབས་རྒྱས་བསྡུས་གང་རུང་མཐར་
ཆགས་སུ་གཏང་། བཟླས་དམིགས་ནི་ལྔ་སྟེ། འགྲོ་བ་དག་པ་དང་། རྡོ་རྗེའི་བཟླས་པ་དང་།
འགོག་པའི་བཟླས་པ་དང་། ཁྲོ་བོའི་བཟླས་པ་དང་། མདོ་ལིའི་བཟླས་པའོ། །དང་པོ་ནི། ཐུགས་
ཀའི་ཧཱུཾ་གི་འོད་ཟེར་གྱིས་ས་གསུམ་པོའི་འགྲོ་བ་ལྷར་བྱས་ནས་འོད་སླར་ཧཱུྃ་ལ་བསྡུ་བའོ། །
གཉིས་པ་རྡོ་རྗེའི་བཟླས་པ་ནི། ཧཱུྃ་ལས་སྔགས་ཕྲེང་རྩོལ་བའི་རླུང་ཧཱུྃ་དང་འགྲོགས་ཏེ་རང་གི་སྣ་
གཡས་ནས་ཐོན། འགྲོ་བ་ལྷར་བྱས་པའི་སྣ་གཡོན་ནས་སྲོག་གི་རླུང་ཨོ་དང་འགྲོགས་ནས་ཐུགས་
ཀར་སླེབ་སྟེ་གནས་པ་ནི་གནས་པ་ཨཱཿ དེ་མ་ཐག་ཏུ་དེ་དག་གི་སྣ་གཡས་རྩོལ་བའི་རླུང་ཧཱུྃ་དང་
ལྷན་ཅིག་ཏུ་ཐོན། སླར་རང་གི་སྲོག་གི་རླུང་ཨོ་དང་འགྲོགས་ནས་ཐུགས་ཀའི་ཧཱུཾ་ལ་ཐིམ་སྟེ་གནས་
པ་ནི་ཨཱའོ། །དེ་སྐད་དུ་མངོན་བརྗོད་ལེའུ་བཅུ་གསུམ་པ་ལས། སྲོག་དང་རྩོལ་བ་ལེགས་
བསྡམས་ནས། །ཨོ་ཨཱཧཱུྃ་གསུམ་བརྗོད་བྱ་ཞིང་། །ས་གསུམ་རྒྱུ་དང་མི་རྒྱུ་བ། །སྐུ་གསུང་
ཐུགས་ལ་གནས་པར་བྱ། །ཞེས་སོ། །གསུམ་པ་འགོག་བཟླས་ནི། རྣམ་རྟོག་བཀག་ལ་
ཡིད་ཀྱིས་བཟླས་པ་བྱ་སྟེ། མངོན་བརྗོད་ལེའུ་སོ་གསུམ་པ་ལས། འགོག་པ་ཁྲོ་བོ་རྣམ་པར་
བསྒོམ། །ཞེས་སོ། །བཞི་པ་ཁྲོ་བོའི་བཟླས་པ་ནི། སྣོད་མ་ཡིན་པའི་སྐྱེ་བོ་མེད་པའི་ས་དང་།
བྱིང་བ་གསེང་བ་དང་། གདོན་གྱི་བར་ཆད་བཟློག་པའི་ཕྱིར་ལེའུ་དེ་ཉིད་ལས། ཡེ་ཤེས་ཁྲོ་བོ་
ལྷན་ཅིག་ཏུ། །སྤྲིན་གྱི་འབྲུག་སྒྲ་ལྟ་བུར་བཟླ། །ཞེས་སོ། །ལྔ་པ་མདོ་ལི་སྟེ་ཁྱོགས་ཀྱི་བཟླས་
པ་ནི། ཡབ་ཀྱི་ཞལ་ནས་སྔགས་ཕྲེང་ཐོན། ཡུམ་གྱི་ཞལ་དུ་ཞུགས་ཏེ་སྐུའི་དབྱིབས་བརྒྱུད།
པདྨའི་ལམ་ནས་རྡོ་རྗེའི་ལམ་དུ་ཞུགས་པ་སོགས་འཁོར་བའི་དམིགས་པ་བྱ་སྟེ། མངོན་བརྗོད་
ལེའུ་ཉེར་བཞི་པ་ལས། གཉིས་མེད་འཁྱུད་པའི་སྦྱོར་བ་ཡིས། །གསང་སྔགས་བཟླས་ན་
དངོས་གྲུབ་མྱུར། །ཞེས་སོ། །དེ་ལྟར་བཤད་པ་རྣམས་གང་བཟླས་ཀྱང་སྐྱེ་བོ་ཡོད་པའི་སར་
ཤིབ་བུར་བཟླ་སྟེ། རྩ་རྒྱུད་ལེའུ་སོ་བརྒྱད་པ་ལས། སྔགས་རྣམས་བག་མེད་པས་འདོན་ན། །
དེ་ལ་ང་ནི་མི་ལྟ་སྟེ། །མཁའ་འགྲོ་སྟོང་ཕྲག་དུ་མ་ཡིས། །ངན་པའི་བདག་ཉིད་ཅན་དེ་ཟ། །ཞེས་
གསུངས་པས་སོ། །དེ་ལྟར་བཤད་པ་དེ་རྣམས་སྐབས་ཐོབ་དང་བསྟུན་ནས་ཉམས་སུ་བླང་བར་
བྱ་ཞིང་། འོན་ཀྱང་གཙོ་བོར་རྒྱུན་གྱི་ཉམས་སུ་ལེན་ལ། གོང་དུ་བཟླ་དུས་ཀྱི་དམིགས་པའི་
སྐབས་སུ་བཤད་པ་ལྟར་གྱི་མདོ་ལིའི་བཟླས་པ་ཉིད་བྱ་སྟེ། རྗེ་བཙུན་སྐུ་མཆེད་དང་འཕགས་པ་

སོགས་ཀྱི་སྒྲུབ་ཐབས་རྣམས་ནས་འཁོར་བའི་བཟླས་པའམ་མདོ་ལིའི་བཟླས་པ་ཁོ་ན་ལས་མ་
བཤད་པའི་ཕྱིར་རོ། །བཟླས་པའི་གྲངས་ནི། རྒྱས་པར་ནི་རིན་ཆེན་བཞི་དང་། མི་ནུས་ན་
སྙིང་པོ་གཉིས་མེད་དང་། ཉེ་སྙིང་གཉིས་མེད་ལ་འབྲུ་འབུམ་མམ། བཞི་འབུམ་ལས་མི་ཉུང་
བར་བཟླ། ཐུན་གྱི་མཐར། རྫོགས་རིམ་སྒོམ་ཚུལ་ནི་བདག་བྱིན་གྱིས་བརླབ་པའི་རིམ་པ། སྣ་
ཚོགས་རྡོ་རྗེའི་རིམ་པ། ནོར་བུ་འགེངས་པའི་རིམ་པ། ཛཱ་ལན་རའི་རིམ་པ། བསམ་གྱིས་
མི་ཁྱབ་པའི་རིམ་པ་དང་ལྔའོ། །རིམ་པ་དང་པོ་ལ་སེམས་གཟུང་པའི་རིམ་པ་བསྟན་པའི་ཡན་
ལག་ནི། ས་བོན་དང་བཅས་པ་དང་། ས་བོན་མེད་པ་གཉིས་སོ། །དེ་རེ་རེ་ལའང་སྤྲོ་བའི་
ཡན་ལག་ཏུ་དྲུག་དྲུག་སྟེ། མིག་ལ་སོགས་པའི་དབང་པོའི་སྒོ་རྣམས་ལ་སྤོས་ཤིང་བསྒོམ་པའོ། །
རིམ་པ་གཉིས་པ་སྣ་ཚོགས་རྡོ་རྗེའི་རིམ་པའང་གཉིས་ཏེ། ས་བོན་དང་བཅས་པ་དང་། ས་བོན་
མེད་པའོ། །ས་བོན་དང་བཅས་པ་སྤྲོ་བའི་ཡན་ལག་ནི། དབང་པོ་ལྔ་དང་། འཁོར་ལོ་བཞི་
སྟེ་དམིགས་པ་དགུ་ཡིན་ནོ། །རིམ་པ་གསུམ་པ་ནོར་བུ་འགེངས་པའི་རིམ་པ་ནི། དམིགས་པ་བཞི་
སྟེ། དམ་ཚིག་གི་ཕྱག་རྒྱ་སྟེ་འོད་ཀྱི་རིག་མ་དང་། ལས་ཀྱི་ཕྱག་རྒྱ་སྟེ་དངོས་ཀྱི་རིག་མ་དང་།
ཆོས་ཀྱི་ཕྱག་རྒྱ་སྟེ་བདེ་བ་དྲན་པ་དང་། ཕྱག་རྒྱ་ཆེན་པོ་སྟེ་བདེ་སྟོང་རྒྱུད་ལ་སྐྱེས་པའོ། །དེ་
ལྟར་ན་རིམ་པ་ལྔ་ལ། དམིགས་པའི་གཙོ་བོ་རིམ་པ་དང་པོ་ལ་གཉིས། གཉིས་པ་ལ་གཉིས།
གསུམ་པ་ལ་བཞི། བཞི་པ་དང་ལྔ་པ་ལ་རེ་རེ་སྟེ་བཅུ་ཐམ་པའམ། དམིགས་པ་སྤྲོ་བ་དང་། །
རིམ་པ་དང་པོ་ལ་དྲུག་པ་ཚན་གཉིས། རིམ་པ་གཉིས་པ་ལ་དགུ་སྟེ་ཉེར་གཅིག་ཡིན་ནོ། །དེ་
ལྟར་བྱིན་རླབས་ཀྱི་རིམ་པ་མ་ཡིན་པ་ལམ་གྱི་རིམ་པ་ནི་ལྔ། དམིགས་པའི་གཙོ་བོ་ནི་བཅུ། སྤྲོ་
ན་ནི་ཉེར་གཅིག་སྟེ། སེམས་གཟུང་བའི་ཐབས་ཕྲ་མོ་སུམ་ཅུ་སོ་གཅིག་རྣམས་ཁྲིད་ཡིག་ལས་
འབྱུང་བ་བཞིན་བསྒོམ། བསྡུ་ལྡང་། ཐུན་མཚམས་གཏོར་འབུལ་རྣམས་ལུ་ནག་ལྟར་དང་།
གཞན་ཡང་སྤང་བླང་ཐམས་ཅད་གོང་དུ་བཀོད་པ་བཞིན་ནོ།། །། །
༈ བདེ་མཆོག་འཁོར་ལོས་སྒྱུར་དྲུག་ལ། གཞན་སྔར་བཤད་པ་རྣམས་ལྟར་ལ་ཕུར་
གདབ་སྐབས། བགེགས་རྣམས་རྡོ་རྗེའི་ར་བའི་ཕྱི་རོལ་ཏུ་འོབས་སམ་ཁྲོན་པ་ཆེན་པོ་ཡོད་པའི་
ནང་དུ་ཕུར་བུས་གདབ། ཞལ་བཞི་པའི་སྔགས་ཟེར་ཚད་སུམྦྷ་ནི་ཡིན། དཀྱིལ་འཁོར་གཞལ་
ཡས་ཁང་མཚན་ཉིད་རྫོགས་པ་གཅིག་གི་དབུས་དང༌། ཤར། ལྷོ་སྟོད། ནུབ་སྨད། བྱང་

སྟོད། བྱང་སྨད་དྲུག་ལ་རྟ་བབས་མེད་པའི་སྒོ་རྐྱང་། གཞན་གཞལ་ཡས་ཁང་གི་མཚན་ཉིད་
ཐམས་ཅད་ལྡན་པའི་ནང་དཀྱིལ་དྲུག་གི་ནང་དུ་གདན་དང་ལྷ་རྣམས་བསྒོམ། སརྦ་བཱི་ར་སོགས་
སྔགས་ཚན་གཉིས་བརྗོད་པའི་སྐབས། དག་པ་གཉིས་བསྒོམ་པ་འདི་ཉིད་ཀྱི་ཐུན་མོང་མ་ཡིན་
པའི་གནད་དོ། །དེའང་དང་པོ་ཕོ་ཉ་གསུམ་བསྲེའི་དག་པ་ནི། སྐད་ཅིག་རྣམ་པའི་སྔགས་ཀྱི་
བྱིན་གྱིས་བརླབ་པ་ཞེས་ཀྱང་བྱ་སྟེ། དེ་ཡང་སྐབས་འདིར་གོ་ཡུལ་དུ་དགོས་པའི་ཕོ་ཉ་གསུམ་
ནི། རང་གིས་བསྒོམས་པའི་དཀྱིལ་འཁོར་ནི་སྔགས་སྐྱེས་ཡིན་ལ། པུལླི་ར་མ་ལ་ཡ་སོགས་
ཕྱི་འཇིག་རྟེན་ཁམས་ན་བཞུགས་པའི་དཔའ་བོ་མཁའ་འགྲོ་སྤྲུལ་པའི་སྐུ་རྣམས་ནི་ཞིང་སྐྱེས་ཡིན་
ཞིང་། འོག་མིན་ཆོས་ཀྱི་དབྱིངས་ན་བཞུགས་པ་རྣམས་ནི་ལྷན་སྐྱེས་སོ། །གཞལ་ཡས་ཁང་
དང་སོ་སོའི་གདན་རྣམས་ཕྱི་འཇིག་རྟེན་ཁམས་ཀྱི་ཡུལ་ཆེན་སུམ་ཅུ་སོ་བདུན་པོ་དེ་དག་ཡིན་ལ།
ལྷ་རྣམས་དེ་དག་ཏུ་གདོད་ནས་གྲུབ་པའི་ཞིང་སྐྱེས་ཀྱི་དཔའ་བོ་དང་རྣལ་འབྱོར་མ་རྣམས་ཡིན་ནོ།།
ཞེས་སྔགས་སྐྱེས་ལ་ཞིང་སྐྱེས་ཀྱི་ང་རྒྱལ་བསྐྱེད་པ་དང་། སྔགས་སྐྱེས་ཞིང་སྐྱེས་དབྱེར་མེད་དེ་
ཉིད་ཁོ་ན་ཆོས་ཀྱི་དབྱིངས་ན་གདོད་ནས་གྲུབ་པའི་དཔའ་བོ་དང་རྣལ་འབྱོར་མ་རྣམས་ཡིན་ལ།
ལུས་དང་ཡུལ་ཆེན་དབྱེར་མེད་ཀྱི་དཀྱིལ་འཁོར་འདི་ཁོ་ན་སངས་རྒྱས་ཀྱི་ཡེ་ཤེས་གནས་སོགས་
ས་བཅུ་འམ་བཅུ་གཉིས་ཀྱི་རྣམ་ཆར་སྣང་བ་དེ་ཁོ་ན་ཡིན་ནོ་ཞེས་ལྷན་སྐྱེས་ཀྱི་ང་རྒྱལ་བསྐྱེད་པ་
ཡིན་ནོ། །འདི་ངོ་བོ་གཅིག་པར་མོས་པས་བསྲེ་བ་ཡིན་གྱི། ཡེ་ཤེས་སྤྱན་འདྲེན་ལྟར་ལྷའི་
རྣམ་པ་གཉིས་གཅིག་ལ་གཅིག་ཐིམ་པ་མ་ཡིན་ནོ། །དེ་ལྟར་ན་རང་གི་བསྒོམས་པའི་སྔགས་
སྐྱེས་ལ་ཞིང་སྐྱེས་ཀྱི་བྱིན་རླབས་འཇུག །དེ་ལ་ལྷན་སྐྱེས་ཀྱི་བྱིན་རླབས་འཇུག་པ་ཡིན་ལ།
ད་ལྟ་འདི་བསྒོམ། བསྐྱེད་རྫོགས་ཀྱི་ཡེ་ཤེས་ཅུང་ཟད་བརྟན་པ་ཐོབ་པ་ནས་བརྩམས། སྐབས་
ཇི་ལྟར་འོས་པ་ལ་སྦྱངས་པའི་རིག་མའམ། མཐར་སྐྱེས་ཀྱི་ཕོ་མོ་གང་ཡིན་ཡང་རུང་སྟེ། དེ་ལྟ་
བུའི་སྔགས་སྐྱེས་དང་སྒྲུབ་པ་པོ་འདུ་བ་འཐོབ་པར་འགྱུར་ཞིང་། དེས་ཞིང་སྐྱེས་དང་། དེས་
ལྷན་སྐྱེས་བསྐུལ་ནས་གྲོལ་བར་འགྱུར་རོ། །དེའང་ཨོཾ་ཨཱཿཧཱུྃ་སརྦ་བཱི་ར་ཡོ་གི་ནི་ཞེས་པའི་སྐབས་
སུ་སྔགས་དང་ཞིང་དང་ལྷན་སྐྱེས་ཀྱི་ཕོ་ཉའི་དཀྱིལ་འཁོར་གསུམ་དྲན་པར་བྱ། ཀཱ་ཡ་ཝཱ་ཀ་ཙིཏྟ་
བཛྲ། ཞེས་པས་དེ་གསུམ་པོ་རྣམས་ངོ་བོ་དབྱེར་མེད་གཅིག་ཏུ་མོས། སྭ་བྷཱ་ཝ་ཨཱཏྨ་ཀོཉཧཾ།
ཞེས་པས་དེ་ཐམས་ཅད་ཀྱང་དཔལ་ཧེ་རུ་ཀ་གཅིག་པུའི་རང་བཞིན་དུ་མོས་པའོ། །འདི་ལ་སྐད་

ཅིག་རྣམ་པ་ཞེས་པ་ནི་གདོད་ནས་གྲུབ་པའི་དཀྱིལ་འཁོར་དུ་སྐད་ཅིག་གིས་མོས་པར་བྱེད་པའི་
དོན་ནོ། །གཉིས་པ་རྡོ་རྗེའི་དག་པ་བསྒོམ་པ་ནི་དཀྱིལ་འཁོར་དེ་ཐམས་ཅད་རྡོ་རྗེ་བདེ་སྟོང་གཉིས་
སུ་མེད་པའི་ཡེ་ཤེས་ལྷན་ཅིག་སྐྱེས་དགའི་ངོ་བོར་མོས་ཤིང་། ཨོཾ་བཛྲ་ཤུདྡྷོ་སོགས་ཀྱི་སྔགས་
བརྗོད་པའོ། །དེ་ལ་སྔ་མ་ནི་སྐུ་རྣམ་པའི་སྒོ་ནས་བྱིན་རླབས་ཀྱི་དག་པ་བསྒོམ་པ་གཙོ་ཆེ་ལ།
ཕྱི་མ་ནི་ཐུགས་བདེ་ཆེན་གྱི་བྱིན་རླབས་དག་པ་གཙོ་ཆེ་སྟེ། འདི་ཕོ་ཉ་གསུམ་བསྲེས་ཀྱི་རྗེས་སུ་
འཕྲད་པ་ཡིན་ནོ། །བཟླས་པའི་སྔགས་ནི་གཙོ་བོ་དྲུག་ཀར་གྲངས་བསྙེན་ཆ་མཉམ་དུ་གཏང་
དགོས་ལ། འབུམ་ཕྲག་རེའམ་དེ་བཞི་འགྱུར་སོགས་སོ། །བཟླ་ཐབས་ཨ་བྷི་དྷ་ན་ནས་དངོས་སུ་
བསྟན་པ། རྡོ་རྗེའི་བཟླས་པ། དམ་ཚིག་བཟླས་པ། རང་བཞིན་བཟླས་པ་རྣམས་དང་། གཙོ་
བོ་དོ་ལིའི་བཟླས་པ་དང་དེའང་ཡེ་ཤེས་བཟླས་པ་ལྟར་བྱ་བར་བཞེད། བསྙེན་པ་བཟླ་བའི་ཚེ་
བདུད་རྩི་རིལ་བུ་ལྕེ་ཐོག་ཏུ་བཞག་པ་རྒྱུད་ལས་གསུངས་པ་ཁ་ཅིག་དེ་སྒྲུབ་པའི་སྐབས་སུ་ཡིན་
གསུངས། འཁོར་ལ་ནི་སྤྲོ་བསྡུའི་བཟླས་པ་སྦྱར་ཞིང་། འགྲོས་བཞི་ཕྲིན་ལས་བཞི་དང་སྦྱོར་
བའི་བཟླས་པའང་ངེས་པར་དགོས། ཐུན་མཚམས་སྲུང་བ་གསུམ་ནི། གོ་ཆ་བགོ་བས་བདག་
སྲུང་། སུམྦྷ་ནི་བརྗོད་ཅིང་མཛུབ་མོས་སེ་གོལ་གཏོགས་པས་གནས་སྲུང་། སྣང་བ་ལྷ། སྒྲ་
གྲག་སྔགས། དྲན་རྟོག་བདེ་ཆེན་ཏེ་དག་པ་གསུམ་དྲན་པས་ཡིད་སྲུང་བའོ།། །། །
༈ སངས་རྒྱས་ཐོད་པ་ནི། ཐུན་བཞིའི་རྣལ་འབྱོར་ལྟ་བུའི་ཐུན་ཕྱི་མ་རྣམས་ལ་སྲུང་བ་
གསུམ་དང་གནས་ཡོ་བྱིན་རླབས་ནས་འཇུག་ཅིང་། ལུས་དཀྱིལ་བསྒོམ་འདོན་མ་ཆད་པར་བྱུང་
ན་བཟང་། ཕྲ་ཐིག་གི་དམིགས་པ་འདི་རིགས་སྤྱིར་བསྐྱེད་རིམ་གྱི་ལྷ་ལ་བདེ་སྟོང་གི་རྒྱས་འདེབས་
བྱེད་ཡིན་པས་མ་རྒྱུད་ཀྱི་ཁྱད་ཆོས་དང་། དག་པ་དྲན་པའི་རིགས་བླ་མེད་མཐའ་དག་གི་བསྐྱེད་
རིམ་གྱི་ཁྱད་ཆོས་ཤིན་ཏུ་གལ་ཆེ་མོད་ཀྱང་དག་དྲན་ནི་ཆད་དུ་མི་རུང་ལ། ཕྲ་ཐིག་ནི་མྱོང་བ་ཐོན་
ཐོན་གྱི་བར་བསྒོམས་ནས་ལྷ་སྐུ་ལ་ཞུ་བདེའི་རྒྱས་འདེབས་ཐུབ་པ་མ་བྱུང་ཕྱིན་བཤར་འདོན་རེ་
དང་དམིགས་པ་ལམ་ཙམ་རེས་སྐབས་དོན་མི་འགྲུབ་བས་བླང་གཞག་ཇི་ལྟར་འོས་པ་བྱར་བཏུབ་
ཀྱང༌། སྐབས་འདིར་ནི་ངག་བཟླས་ཀྱི་ཐོག་མར་རྡོ་རྗེའི་བཟླས་པའམ་ཕྲ་མོའི་རྣལ་འབྱོར་འགྲོ་
དགོས་ལ། དེའི་དམིགས་པའི་གཞི་ཐིག་ལེའི་རྣལ་འབྱོར་ཡིན་པས་ཆད་དུ་མི་རུང་། རྡོར་བཟླས་
སྐབས་དམིགས་པའི་གཞི་ལྟེ་བའི་ཐིག་ལེ་ལ་སེམས་གཏད། རླུང་དང་རྩ་བའི་སྔགས་སྦྱར་བའི་

ཚེ་འཇུག་པ་ནས་ཕྱི་ནས་ནང་དུ་ཞུགས་པར་རྩོམ་པ། འབྱུང་བ་ནི་སྣ་ནས་ལྟེ་བར་ཞུགས་པ།
གནས་པ་ནི་རིམ་པ་དང་པོ། བདེ་བ་ནི་གཉིས་པ། འགག་པ་ནི་གསུམ་པ་སྟེ་གསལ་བ་དང་
བདེ་བ་དང་མི་རྟོག་པའི་ཉམས་མྱོང་དང་མཚུངས་པར་ལྡན་པ། ལྡང་བ་ནི་སྣ་ནས་ཕྱིར་འགྲོ་
བའོ། །ཐོག་མར་དེ་ལ་ནུས་ན་འབུམ་ཕྲག་ལ་སོགས་པ་བཟླས་པ་བྱ་སྟེ། ས་ར་ཧས། དེ་
ལྟར་ཡན་ལག་དྲུག་གིས་ནང་གི་བདག་ཉིད་ཀྱི་སྔགས་ཀྱི་བཟླས་པ་བྱའོ། །འདི་ཉིད་ལ་གོམས་
པའི་སྦྱོར་བས་སངས་རྒྱས་སུ་འགྱུར་ཏེ་གཞན་དུ་ནི་མ་ཡིན་ནོ། །ཞེས་གསུངས་སོ། །ངག་
བཟླས་ནི་གཙོ་བོར་སྙིང་པོའི་སྔགས་ཉིད་བཟླ་ཞིང་། ཉེ་སྙིང་ནི་ཁྲི་ལ་སོགས་པ་བཟླ། འཁོར་
གྱི་སྔགས་ནི་འདིར་མ་གསུངས་ཏེ། རིམ་པ་གསལ་བ་ལས། དཀྱིལ་འཁོར་བདག་པོའི་བཟླས་
པ་ནི། །བསོད་ནམས་ཆེ་འབྲིང་ཆུང་བ་དག །བྱེ་བ་འབུམ་དང་ཁྲིས་འགྲུབ་འགྱུར། །འཁོར་
རྣམས་གཙོ་བོའི་ཡན་ལག་ཕྱིར། །ཐ་དད་པར་ནི་བཟླ་མི་བྱ། །ཞེས་གྲངས་ཚད་བཅས་བསྟན་
པ་ལྟར་རོ། །རྫོགས་རིམ་ཇོ་ནང་རྗེ་བཙུན་ཆེན་པོའི་ཁྲིད་ཡིག་ལྟར་རེས་མོས་སོགས་སམ།
མི་ནུས་ན་གཙོ་བོར་བུམ་ཅན་དང་སྦྱར་བའི་རྡོར་བཟླས་དང་། དམིགས་མེད་རྣམ་པར་མི་རྟོག་
པའི་རྫོགས་རིམ་གཉིས་པོ་རྒྱུན་གྱི་རྣལ་འབྱོར་དུ་བྱའོ།། །།
༈ མ་ཧཱ་མཱ་ཡཱ་ནི། སྤྲོས་མེད་ལུགས་ལྟར་ན་རྩ་བའི་ལྷ་རྡོ་རྗེ་སེམས་དཔའི་དབྱིབས་ཀྱི་
རྣལ་འབྱོར་སློབ་དཔོན་ཀུ་ཀུ་རི་པས་མཛད་པའི་སྒྲུབ་ཐབས་ཤིན་ཏུ་སྤྲོས་མེད་ཉམས་སུ་བླངས་
ཤིང་
། ཅུང་ཟད་སྤྲོ་ན་དཀྱིལ་འཁོར་རྒྱས་པར་བསྒོམ་པ་ཡིན་མོད། སྤྱིར་འདི་ཉིད་ཀྱི་རྒྱུད་
དངོས་མདོར་བསྡུས་པའི་དབང་དུ་མཛད་ཅིང་། བསྒོམ་བཟླས་ཀྱི་སྐབས་སུའང་ཤིན་ཏུ་སྤྲོ་མི་
དགོས་ཤིང་། རྒྱུད་དང་རྒྱ་གཞུང་གི་དགོངས་པར་གནས་པའི་རྗེ་མར་པའི་བཞེད་པ་དངོས་ནི་ཆོ་
གའི་ཡན་ལག་རྣམས་བསྡུས་བ་ཁོ་ནའི་དབང་དུ་མཛད་ཅིང་། ལྷ་བསྐྱེད་སྐབས་སྲུང་འཁོར་དང་
དུར་ཁྲོད་ཀྱི་དབུས་སུ་རྡོ་རྗེའི་ཕྲེང་བས་བསྐོར་བའི་པདྨའི་གདན་ལ་ལྷ་བསྐྱེད་པ་ཙམ་མ་གཏོགས་
གཞལ་ཡས་ཁང་ཡང་བསྐྱེད་མི་དགོས། ཉམས་ལེན་སྐབས་ཐུན་དང་པོ་ལ་རྒྱས་པར་བྱས་ཀྱང་
རུང་། ཕྱི་མ་རྣམས་ལ་གནས་ཡོ་བྱིན་རླབས་ནས་དབུ་བརྩམས། སྲུང་འཁོར་གྲུབ་མཚམས་
དུར་ཁྲོད་ཀྱི་མངོན་རྟོགས་རྒྱས་བསྡུས་གང་རུང་མཐར་པདྨ་དམར་པོ་འདབ་མ་བརྒྱད་པ་འོད་ཟེར་
ཁ་དོག་སྣ་ཚོགས་སོགས་གདན་བསྐྱིད་དང་སྦྲེལ་བས་འཐུས། བཟླས་པའང་དཀྱིལ་འཁོར་འདྲི་

བའི་དོན་དུ་ངག་བཟླས་བཞེད་པ་ལས། རང་དོན་མཆོག་སྒྲུབ་ལ་རྡོ་རྗེའི་བཟླས་པ་ཁོ་ན་བྱ།
དབྱིབས་སྔགས་ཆོས་ཀྱི་རྣལ་འབྱོར་ལྷན་ཅིག་ཏུ་བསྒོམ་ཆོག་པས་རྫོགས་རིམ་གྱི་ཡི་གེ་ལྟར་ལ་
རྡོར་བཟླས་སྐབས་གཙོ་བོར་ཐིག་ལེ་སྔགས་ཀྱི་རྣལ་འབྱོར་དམིགས་སྐོར་གསུམ་ལས་ལུས་ཀྱི་
དབུས་སུ་བསྒོམ་པ་དེ་བྱ་བ་ཡིན་ཀྱང་། སྐབས་འདིར་གྲངས་བསྙེན་ཙམ་གྱི་དབང་དུ་བྱས་ན།
དག་དྲན་མཐར་དཀྱིལ་འཁོར་གསལ་གདབ་ཐུན་གཅིག་བསྒོམ། རླུང་འཇུག་གནས་ལྡང་གསུམ་ཧཱུཾ་
ཨཨོ་གསུམ་དང་སྦྱར་བའི་རྡོར་བཟླས་ཅི་རིགས་བྱ། བཟླས་དམིགས། ཧེ་རུ་ཀའམ་མཁའ་
འགྲོ་མ་རྣམས་ཀྱི་སྐུར་དེའི་ང་རྒྱལ་གྱིས་བསྒོམས་ལ། རབ་སྔགས་དང་ཧཱུཾ་གི་དབུས་སུ་རྩ་བའི་
སྔགས་བཅུག་སྟེ་རིམ་གྱིས་དལ་བུས་བརྗོད་དེ་སྔགས་ཀྱི་དོན་ཉི་མ་དང་ཟླ་བ་ཁ་སྦྱར་བའི་ནང་དུ་
ཆུད་པའི་རིག་པའི་ཡི་གེའི་ཐིག་ལེ་ལ་དཔའ་བོའི་ཐིག་ལེ་བཞག་སྟེ། དེ་ལས་བྱུང་བའི་འོད་ཀྱི་
དངོས་པོ་ཐམས་ཅད་སངས་རྒྱས་ཀྱི་རང་བཞིན་དུ་བྱས་ནས་དེ་རྣམས་ཀྱིས་རང་གི་ལྷའི་སྐུའི་རྣམ་
པར་བྱས་ཏེ། དཔའ་བོའི་ཐིག་ལེ་ལ་ཡང་དག་པར་བསྡུ་བས་སྔགས་ཀྱི་དོན་རིག་པར་བྱའོ། །
ཞེས་གསུངས་པ་ལྟར་ཇོ་ནང་རྗེ་བཙུན་ཀྱང་བཞེད་པ་ཉིད་འདི་ཉིད་ཀྱི་ཐུན་མོང་མིན་པའི་ཁྱད་ཆོས་
སུ་སྣང་བས། ཐུགས་ཀར་པདྨ་དམར་པོ་འདབ་བཞིའི་དབུས་སུ་འོག་ཉི་མ། སྟེང་ཟླ་བ་ཁ་སྦྱོར་
གྱི་གཱའུའི་དབུས་སུ། གཙོ་མོ་ལ་ཧི༔ མཁའ་འགྲོ་བཞི་ལ་ཧཱུཾ་སྭཱ་ཨཱཧཱ་རྣམས་ཀྱི་མཐར་སྔགས་
ཕྲེང་རང་མདོག་ངོ་ནང་བསྟན་གཡས་སྐོར་དུ་གསལ་བཏབ་ལ། སྤྲོ་བསྡུའི་བཟླས་པ་དང་། དག་
པ་གསུམ་དྲན་གཙོ་བོར་བྱ་ཞིང་། བཟླས་པའི་ཚད་ནི་ཀུ་གུ་རཱི་པའི་དཀྱིལ་ཆོག་ལས། འཁོར་
ལོ་ཅན་གྱི་འབུམ་ཕྲག་གཅིག་བཟླས་ལ། ལྷ་མོ་རྣམས་ཀྱི་ནི་ཁྲི་ཕྲག་རེ་བཟླའོ། །ཞེས་པས་
སྤྱི་དང་མཐུན་ནོ། །གོང་སྨོས་རྡོར་སེམས་ཁོ་ནའི་རྣལ་འབྱོར་གྱིས་བསྙེན་པ་རྫོགས་པར་བྱེད་ན་
བསྒོམ་བྱ་དེ་ལྟར་ལ་བཟླ་བྱ་འབྲུ་གསུམ་གྱི་རྡོར་བཟླས་སམ། ཡང་ན་སྔགས་འཁོར་སྨོས་མ་
ཐག་པ་ལྟར་དམིགས་ལ་གཙོ་མོའི་བསྙེན་པ་བཟླས་ཀྱང་རུང་ངོ༌། །གཞན་ཡང་རྒྱུད་ཀྱི་དགོངས་
པ་འགོག་བཟླས་ཀྱང་སྦྱོར་ཏེ། རླུང་བཟུང་བའི་ཚེ་བཟླས་པ་ཉིད་ཅི་ནུས་སུ་བྱ་ཞིང་། དབྱུང་
རྡུབ་བྱེད་དགོས་པའི་ཚེ་ཨོ་ཧཱུཾ་གཉིས་དང་སྤེལ་ལོ།། །།
༈ གདན་བཞི་ནི། རྩ་བའི་ལྷ་རྡོར་སེམས་ཕྱག་རྒྱ་རྐྱང་བ་ལ་བརྟེན་ཏེ་ཉམས་སུ་བླངས་
ནའང་མཆོག་ཏུ་འགྱུར་ཞིང་། མདོར་བསགས་ཀྱི་དགོངས་པའང་དེ་ཡིན་པས་ཡབ་བཀའ་ཡུམ་

བཀའ་གཉིས་ཀའི་གོ་ཆོད་ལ། དེའི་ཚུལ་ནི་གཞན་དུ་གསལ། རྔོག་པའི་ཡིག་རྙིང་ལས། ཇོ་
བོ་ནཱ་རོ་པ་ནི་རྩ་བའི་ལྷ་བཅུ་གསུམ་གྱི་བསྐྱེད་རིམ་ལ་བརྟེན་ནས་བསྙེན་པ་མཛད་གསུང་། རྗེ་
མར་པའང་དེ་ལྟར་བཞེད་དོ། །ཞེས་འབྱུང་བ་ལྟར་བརྒྱུད་པའི་བླ་མ་རྣམས་ཀྱིས་ཀྱང་གདན་
བཞི་ཡེ་ཤེས་དབང་ཕྱུག་མ་ཉིད་རྩ་བའི་དཀྱིལ་འཁོར་ཡིན་པས། དེ་ལ་བསྙེན་པ་ཚད་ལྡན་སོང་
ཕྱིན་ཡབ་བཀའ་ཟུར་དུ་མི་དགོས་པར་བཞེད་ལ། ཅི་སྟེ་སྤྲོ་ན་དཀྱིལ་འཁོར་ཡོངས་རྫོགས་བསྒོམ་
པ་རྒྱས་པའི་ལུགས་ནི་མངོན་རྟོགས་ལྟར་མཐར་ཆགས་སུ་བཏང་བ་ལས། ཐུན་བཞིར་རྒྱས་
བསྡུས་བྱ་ཚུལ་གོང་དུ་སྤྱི་བཤད་སྐབས་ལྟར་ལ། སྔགས་རྣམས་མས་རིམ་གྱི་ཚུལ་གྱིས་གསུམ་
རེ་ཙམ་དང་། གཙོ་བོའི་སྔགས་རྩེ་གཅིག་པས་བཟླ། གྲངས་བསྙེན་སོང་ནས་མས་ནས་གྱེན་ཟློག་
བཟླ་ཚུལ་དེ་ལྟར་ལ་འཁོར་སྔགས་སོ་སོའི་ཐད་ཀ་དེར་མང་དུ་བཟླ་བས་གྲངས་གཟུང་། དེ་དག་
གི་གྲངས་ནི། མདོར་བསགས་ལས། ཡེ་ཤེས་ས་བོན་འབུམ་ཕྲག་གསུམ། །སྔོན་དུ་བསྙེན་
པའི་བཟླས་པ་བྱ། །རྣལ་འབྱོར་མ་ནི་བརྒྱད་བོ་ཡི། །ཁྲི་ཕྲག་བཞིར་ནི་བསྙེན་པ་བྱ། །སྦོས་
མོ་ཌ་མི་དྲི་སོགས་ཀྱི། །ཉི་ཤུ་སྟོང་ཕྲག་ལྔ་རུ་བཟླས། །ཕྱི་རོལ་གནས་ཀྱི་འཇིག་རྟེན་པ། །རྒྱལ་
དབང་དངོས་གྲུབ་ཤིན་ཏུ་དྲག །སྟོང་ཕྲག་གསུམ་དུ་བཟླས་ན་ནི། །ཀུན་ནས་ཀུན་ཏུ་འགྲུབ་
པར་འགྱུར། །སྔོན་དུ་བསྙེན་པས་འགྲུབ་འགྱུར་ཏེ། །མ་བསྙེན་པས་ནི་དཀྱིལ་འཁོར་མིན། །
ཞེས་གསུངས་པ་ལྟར་ལ། སྤྲོས་པ་བསྡུས་པའི་ལུགས་བྱེད་ན་དང་པོའི་སྦྱོར་བ་ཙམ་གྱིས་ཆོ་ག་
ལ། ཐུན་དང་པོར་བདུད་རྩི་མྱང་ཞིང་། སྔོན་འགྲོ་གཏོར་མ་བཏང་། རྗེས་མ་རྣམས་སུ་བླ་
མ་དག་པ་ནས་འཕྲོག་བྱེད་ཅོད་པན་སོགས་ཀྱིས་བསྟོད་པའི་བར་གཏང་། ཕྲེང་བ་བྱིན་རླབས་
སྔོན་དུ་འགྲོ་བའི་བཀོད་པའི་བཟླས་དམིགས་གཞིར་བཞག །ཁྱོགས་བཟླས་གཙོར་བྱས་པའི་
དམིགས་གནད་རྣམས་འོས་མཐུན་དུ་སྦྱོར་ལ། གཙོ་བོའི་བསྙེན་པ་སུམ་འབུམ་ཁ་སྐོང་བཅས་
བཟླ། ཐུན་མཚམས་རྣམས་སུ་མཆོད་བསྟོད་དང་སྲོད་ཐུན་ཙམ་ལ་གཏོར་འབུལ་མདོར་བསྡུས་
བྱ། བསྡུ་རིམ་སྐད་ཅིག་གིས་འོད་གསལ་དུ་ཞུགས་ནས་སླར་རྣལ་འབྱོར་ནམ་མཁར་གསལ་
བའི་གནས་སྲུང་གོ་བགོ་སོགས་དང་དགེ་བསྔོ་བྱས་པས་འགྲུབ་བོ།། །།
༈ དགུ་པ་ཡེ་ཤེས་དབང་ཕྱུག་མ་ནི། གདན་བཞིའི་རྩ་བའི་དཀྱིལ་འཁོར་ཡིན་ཅིང་།
བཤད་རྒྱུད་སམྦྷཊ་སོགས་ལས་ཀྱང་གསུངས་པ་ལྟར་ཤིན་ཏུ་གལ་ཆེ་བ་སྟེ། མངོན་རྟོགས་ཉུང་

བས་དཀྱིལ་འཁོར་ཡོངས་རྫོགས་བསྒོམ་ཡང་འགྲུབ་སླ་ལ། དང་པོའི་སྦྱོར་བ་ཙམ་ལ་བརྟེན་
ཀྱང་བྱ་སླ་ཞིང་དོན་འགྲུབ་པ་སྟེ། གཉིས་ཀ་གང་བྱེད་ཀྱང་བྱ་ཚུལ་ཡབ་བཀར་སྨོས་པ་ལྟར་ལ།
བསྙེན་ཚད་ནི། སློབ་དཔོན་བྷ་བ་བྷ་དྲ་དང་། ཨ་བྷ་ཡས་མཛད་པའི་ཡུམ་བཀའི་སྒྲུབ་ཐབས་
སོགས་ལས་ཀྱང་འབུམ་ཕྲག་གསུམ་དུ་བཤད་ཅིང་། ཡབ་ཡུམ་གཉིས་ཀ་ལའང་བསྙེན་ཚད་སོང་
ནས་སློབ་དཔོན་དུ་འོས་པ་ཡིན་ན་དཀྱིལ་ཆོག་ཏུ་སྨོས་པ་ལྟར་ཡེ་ཤེས་དབབ་པའི་སྔགས་ཀྱང་
གྲངས་སུ་བཟླ་ཞིང་། འཕེབས་རྫས་སྦྱར་བ་ལ་དམིགས་པ་གཏད་ཅིང་རྫས་བསྒྲུབ། གདན་
བཞིའི་སྐོར་འདིར་ཕྱག་རྒྱ་དང་དམིགས་པ་སོགས་ཁྱད་ཆོས་སུ་སྦྱོར་རྒྱུ་མང་བས་འདིར་ཉུང་ངུའི་
ངག་གིས་སྡོམ་པར་མི་ནུས་པས་སྒྲུབ་ཐབས་ཉིད་ཤིན་ཏུ་གསལ་བར་ཡོད་ཅིང་། གཞན་ལས་
ཀྱང་ཤེས་པར་བྱ་དགོས་སོ། །གདན་བཞི་ཡབ་ཡུམ་གཉིས་ཀའི་ལྷ་བསྐྱེད་པའི་སྐབས་སུ། རླུང་
བཅུའི་དག་པ་དང་སྦྱར་བའི་ལུས་དཀྱིལ་ཕྱོགས་གཏོགས་ཡིན་ཏེ། དེའང་གཙོ་བོ་ཡབ་ཡུམ་མཁའ་
རླུང་གི་ངོ་བོ་ལྷར་བཞེངས་པ་དང་། འཁོར་ལྷ་རྣམས་ཀྱང་དེ་བཞིན་དུ་གྱུར་པ་སྟེ། དཔེར་ན་ངོ་
བོ་རང་གི་ཆུའི་རླུང༌། རྣམ་པ་སུ་ཞེས་བྱ་བའི་ཡི་གེའི་སྒྲ་གདངས་ལས་བྱུང་བའི་རྡོ་རྗེ་མཁའ་འགྲོ་
ཐུགས་ཀར་ལམ་གྱིས་གྲུབ་པ་ཐུགས་ཀ་ནས་སྤྲོས། རང་འདྲ་མང་པོར་གྱུར་པས་ཕྲིན་ལས་མཛད།
གཅིག་ཏུ་འདུས་ཏེ་ཤར་གྱི་གདན་ལ་འཁོད་པར་མོས་པ་སོགས་རིགས་འགྲེ། འདིའང་ཇོ་ནང་
རྗེ་བཙུན་གྱིས་ཡི་གེའི་སྒྲ་གདངས་ཙམ་ལས་གཟུགས་སུ་བཞེངས་པ་དང་། སྤྱན་སྔ་སོགས་ཀྱིས་
ཡི་གེའི་གཟུགས་ལས་སླར་བཞེངས་པར་བཞེད་དོ། །ཕྲ་ཐིག་བསྒོམས་ན་ཐུན་མོང་མ་ཡིན་པ་བ་
ནུའི་མན་ངག་དང་། སྤྱི་ལྟར་བསྒོམ་ཡང་རུང་ལ། རྡོར་བཟླས་དང་འགོག་བཟླས་སོགས་ཀྱང་
སྤྱི་ལྟར་རམ་རྫོགས་རིམ་གྱི་ཁྲིད་ལྟར་སྦྱར་རོ། །འདི་རྣམས་ཀྱིས་མཚོན་ནས་མ་རྒྱུད་མཐའ་དག་
ལ་ཤེས་པར་བྱའོ།། །།
༈ རྒྱ་ཆེ་བ་གཉིས་སུ་མེད་པ་དཔལ་དུས་ཀྱི་འཁོར་ལོ་ལ། སྦྱོར་བ། དངོས་གཞི།
རྗེས་ཀྱི་བྱ་བའོ། །དང་པོ་ལ་བྱ་བའི་སྦྱོར་བ་ནི། བསྙེན་རྐྱང་ཙམ་ལ་མདུན་དུ་བསྐྱེད་རིམ་ལ་
གལ་ཆེ་བ་དམ་ཚིག་གི་བྲིས་སྐུ་ཡོད་པའི་སྤྱན་སྔར། སྟེགས་བུ་ཁེབ་ལྡན་གྱི་སྟེང་རིན་པོ་ཆེ་ལ་
སོགས་པའི་སྣོད་དུ་འབུལ་གཏོར་ཟླུམ་པོ་གཤོག་དྲུག་མ། གཤོང་རྣམས་སུ་མཐེབ་ཀྱུ་བཅུ་རེ་
བརྩེགས་པ་རྒྱན་ལྡན་དང་། དྲི་ཆབ་སོགས་མཆོད་པ་བཅུ་གཉིས་ལག་ལེན་ལྟར་བཤམ། གཏོར་

གསོས་མཐེབ་ཀྱུ་མང་པོ་དང་། འབྲུ་སོགས་ཉེ་བར་བསྡོགས། ཉིན་དང་པོར་སྔོན་འགྲོ་དཀར་
གཏོར་ཡང་བཤམ། རང་གི་མདུན་དུ་ནང་མཆོད་ཐོད་པ་བདུད་རྩི་རིལ་བུའི་ཕབས་རྒྱུན་དང་
ལྡན་པ། ཌ་མ་རུ། རྡོ་རྗེ་དྲིལ་བུ་རྣམས་བཞག་ཡར་མར་གྱི་ཚེས་བརྒྱད་དང་བཅོ་ལྔའམ་ཚེས་
བཅུ་དང་ཉེར་ལྔ་ལྟ་བུའི་དུས་བཟང་པོ་ལ་ཕྱི་ཐུན་ནས་དབུ་བཙུགས་ཏེ། ཆོ་གའི་སྦྱོར་བ། བུ་
ལུགས་སམ། ཇོ་ལུགས་ཀྱི་བླ་མ་བརྒྱུད་པའི་གསོལ་འདེབས་ཇི་ལྟར་འོས་པ་བྱ། གཏོར་མ་
བྱིན་རླབས་སྐབས་ལྟར་དམིགས་པ་གསལ་བས་བདུད་རྩི་བྱིན་རླབས་རྒྱས་པ་བྱ། སྔོན་གཏོར་
བཏང་ལ་གཏོར་མ་འབུལ་ཞིང་དཀར་ཕྱོགས་ལ་སྟོང་གྲོགས་མཛད་པའི་ཕྲིན་ལས་བཅོལ། ནག་
ཕྱོགས་བགེགས་རིགས་རྣམས་གཏོར་མའི་ལྷག་མས་ཚིམ་པར་དམིགས་ལ་རྒྱང་རིང་དུ་བསྐྲད་
ཅིང་། རྡོ་རྗེ་མེའི་སྔགས་བརྗོད་ལ་སྲུང་བའི་གུར་ཁང་བརྟན་པོར་བཅིང་། དེ་ནས་བུ་ལུགས་
སམ། ཇོ་ལུགས་ཀྱི་ཡིག་ཆ་ལྟར་སྐྱབས་སེམས། རྡོར་སེམས་ཡིག་བརྒྱ་རྣམས་གྲངས་ཅི་མང་
གིས་བསྒོམ་དོན་རྒྱུད་ལ་འདྲེ་ངེས་བྱ། རིགས་དྲུག་བཀོད་ཅིང་བདུད་བསྲེག་པ། ཚོགས་བསག་
པ་རྣམས་ཚིག་དལ་བུས་བརྗོད་བཞིན་དམིགས་པ་རྣམས་གསལ་ཐེབ་ངེས་བྱ། བསྒོམ་པ་ཡེ་ཤེས་
ཚོགས་གསོག་གི་བར་ལན་རེ་རེ་བཞིན་ལན་གྲངས་ནན་ཏན་བྱས་ལ། སྲོད་ལ་ཉལ་བའི་རྣལ་
འབྱོར་གསང་བ་སྤྱི་ལྟར་བྱ། ཕྱིར་ཉིན་ནས་བརྩམས་ཐུན་གསུམ་མམ་བཞིས་ཉམས་སུ་ལེན་
དགོས་པས། ཐོར་ཐུན་སོགས་ཐུན་རེ་རེ་བཞིན་མངོན་རྟོགས་ཚང་མ་ཤར་སྒོམ་དུ་བཏང་།
བཟླས་པའི་དབུར་ཕྲེང་བ་བྱིན་རླབས་རྒྱས་པར་བྱ། ཐུན་ཕྱི་མ་རྣམས་ལ་དབྱངས་གསལ་དང་
འགྱུར་སྔགས་ཙམ་གྱིས་ཆོག །ཐོག་མར་རྡོར་བཟླས་ལན་གྲངས་ཉེར་གཅིག་གིས་མཚོན་ཅི་
འགྲུབ་དང་། བཟླས་པའི་དངོས་གཞི་རྣམ་བཅུ་དབང་ལྡན་ལ་བྱ། ཐུན་མཐར་རིགས་དྲུག་
དང་རྡོ་རྗེ་དྲུག་སྔགས་རྣམས་ཀྱང་ཅུང་ཟད་རེ་བཟླ། ལུགས་འདིའི་ཕྱག་སྲོལ་ལ་མེད་ཀྱང་སྤྱི་
འགྲོ་ལྟར་དབྱངས་གསལ་ཡིག་བརྒྱ་རྟེན་སྙིང་རྣམས་ལན་གསུམ་བཟླས་པས་ཁ་སྐོང་བྱས་ཀྱང་
ཆོག །མཆོད་པ་བཅུ་གཉིས་ཕུལ། འདུད་ཉི་ཤུས་བསྟོད། དཀྱིལ་འཁོར་རང་ལ་བསྡུ།
རང་དུས་འཁོར་ཕྱག་གཉིས་པའི་ང་རྒྱལ་གྱིས་ཐུན་མཚམས་སྤྱོད་ལམ་ལ་འཇུག །གཏོར་འབུལ་
ཐུན་རེ་རེ་བཞིན་གྲུབ་ན་མཆོད་གཏོར་ཁ་གསོལ་ལ་ཐུན་སྔ་མ་རྣམས་སུ་སྡེ་དྲུག་སྲུང་མ་དྲུག་ཅུའི་
གཏོར་འབུལ་ཁོ་ན་ཙམ་གྱིས་འཐུས། དགོང་ཐུན་དང་སྲོད་ཐུན་གང་བདེའི་མཇུག་ཏུ་ཆོས་སྐྱོང་

མཁའ་འགྲོ། ཡུལ་བདག་གྲོང་བདག་རྣམས་ཀྱི་གཏོར་ཆོག་ཀྱང་གཏང་། སྨོན་ལམ་གཞུང་གསལ་
དང་ཤིས་བརྗོད་མདོར་བསྡུས་རེ་བྱ། ཐུན་རྗེས་མ་རྣམས་ལའང་སྐྱབས་སེམས་ནས་བརྩམས་ཤིས་
བརྗོད་ཀྱི་བར་ཆ་ཚང་བ་རེ་གཏང་དགོས། དུས་བཟང་རྣམས་ཀྱི་ཐུན་མཚམས་སུ་མཎྜལ་ལ་བརྟེན་
པའི་མཆོད་ཆོག །གཏོར་འབུལ། ཚོགས་མཆོད་བཅས་གྲུབ་ན་ལེགས་སོ། །ངག་འདོན་ལ་
སྔོན་འགྲོ་དང་། དངོས་གཞིའོ། །དང་པོ་ལ་ལྔ། གསང་བའི་ཁྲུས། སྐྱབས་འགྲོ། སྒྲིབ་
སྤྱོད། བར་ཆད་ཟློག་པའི་སྲུང་བ། ཚོགས་གསོག་པ་དང་དངོས་གཞི་ལ་ལྔ། སྐུ་རྫོགས་པ་
བསྙེན་པའི་ཡན་ལག་དཀྱིལ་འཁོར་རྒྱལ་མཆོག །གསུང་རྫོགས་པ་ཉེར་སྒྲུབ་ཀྱི་ཡན་ལག་ལས་
རྒྱལ་མཆོག །ཐུགས་རྫོགས་པ་སྒྲུབ་པའི་ཡན་ལག་ཐིག་ལེའི་རྣལ་འབྱོར། བདེ་བ་རྫོགས་པ་སྒྲུབ་
པ་ཆེན་པོའི་ཡན་ལག་ཕྲ་མོའི་རྣལ་འབྱོར་བསྐྱེད་རིམ་གྱི་ཆ་ལག་བཟླས་པ་རྗེས་འབྲེལ་བཅས་བྱ་
བ་རྣམས་ལས་ཕྲ་མོའི་རྣལ་འབྱོར་ཡན་ཤར་སྒོམ་གྱིས་སོ་སོའི་གཞུང་བཞིན་བསྟར་ཆགས་སུ་བྱ།།
བསྡུ་ན་དུས་འཁོར་ལྷན་སྐྱེས་ཇོ་ཞལ་སོ་སོའི་ལུགས་བཞིན་བཏང་ནས། བཟླས་ཕྲེང་བོ་དྷི་ཙིའམ་
དུང་ཆེན་གྱི་ཕྲེང་བ་གྲངས་བརྒྱ་དང་བརྒྱད་མདོ་འཛིན་བཞི་བརྩེགས་ཡོད་པ་འདུ་བྱ། གདན་
བཞི་དང་སུམྦྷཊའི་ལུགས་ཀྱི་བྱིན་རླབས་བྱས་ཀྱང་ཆོག་མོད། ལུགས་འདིར་ཧཱུཾ་དང་ཕྲོ་ལས་གཙོ་
བོ་ཡབ་ཡུམ་གྱི་ངོ་བོ་བགྲང་ཕྲེང་ཉིད་དུ་བསྐྱེད་ལ་བགྲང་ཕྲེང་ཡེ་ཤེས་པ་པདྨའི་གདན་བཅས་ལྷ་
ཚོགས་ཀྱི་རྣམ་པར་བསྟིམས་ནས། རིགས་དྲུག་གི་ས་བོན་བརྒྱ་རྩ་བཟླས་པས་བྱིན་གྱིས་བརླབ་
པའང་ལེགས་པར་གསུངས་སོ། །བགྲང་ཚུལ་གཡོན་པའི་མཐེ་བོང་མི་འགྱུར་བའི་རྡོ་རྗེ་ལྕགས་
ཀྱུས་སོར་མོ་རྡོ་རྗེ་བཞིའི་ས་ནས་དངོས་གྲུབ་མ་ལུས་པ་འགུགས་པ་མཚོན་བྱེད་ཅན་གྱིས་འདྲེན།།
བཟླ་བྱའི་སྔགས་རྣམ་པ་མང་པོ་ཡོད་ཀྱང་འདིར་གཙོ་བོ་རྣམ་བཅུ་དབང་ལྡན་ཡིན་ནོ། །དེ་ལ་
ངག་བཟླས་དང་རྡོར་བཟླས་གཉིས་ལས་ཐོག་མར་རྡོར་བཟླས་ཁ་ཤས་སྔོན་དུ་བཏང་སྟེ། སྙིང་
གའི་ས་བོན་ལས་སྔགས་ཀྱི་ཡིག་འབྲུ་དབུགས་དབྱུང་བ་དང་ལྷན་ཅིག་ཏུ་སྣ་བུག་གཡས་ནས་ཐ་མ་
ཧཱ་ཡིས་སྣ་དྲངས་ཏེ་འགྲོ་བ་དང་། དབུགས་འཇུག་པ་དང་ལྷན་ཅིག་སྣ་གཡོན་ནས་ཐོག་མར་ཨོ་
གྱིས་སྣ་དྲངས་ནས་འཇུག་ཅིང་སྙིང་གའི་ས་བོན་ལ་ཐིམ། རླུང་གནས་པ་ན་ས་བོན་ལ་སེམས་
གཏད། དེ་ལྟ་བུས་རླུང་དང་སྦྱར་བ་ཅི་རིགས་བཟླའོ། །བསྐྱེད་རིམ་རྡོར་བཟླས་དངོས་འདི་
ཡིན་ནོ། །འདིར་ས་བོན་རྣམ་བཅུ་དབང་ལྡན་བྱས་ཀྱང་རུང་མོད། གཙོ་ཆེར་སྐུ་གསུང་ཐུགས་

ཡེ་ཤེས་རྡོ་རྗེ་བཞི་རྣམ་པར་དག་པས་ནང་གི་ཕྱག་རྒྱ་བཞི་གཅིག་ཏུ་འདུས་པ་ཐུགས་རྡོ་རྗེའི་ཐུགས་
ཀར་ཟླ་བར་ཧཱུྃ་ཡིག་བསྒོམ་པར་བྱས་ལ། སྟེང་གི་ཐིག་ལེ་ཟླ་བ་སྐུ། ཚེག་དྲག་ཐིག་ལེ་ཕྱེད་པ་
ཉི་མ་གསུང་། ཧ་གཞོམ་མེད་རླུང་གི་ཐུགས། ཨུ་རྣམ་ཤེས་སྲོག་ཡེ་ཤེས་མཚོན་པ་ཧཱུྃ་མཐིང་
ནག་ལ་སྤྲོ་བསྡུ་བྱ་བ་ལེགས་སོ། །འདིར་གཙོ་བོར་བྱ་རྒྱུ་ངག་བཟླས་ཡིན་ཏེ། སྙིང་གར་ཟླ་ཉི་
སྒྲ་གཅན་བརྩེགས་པའི་གདན་ལ་རྣམ་བཅུ་དབང་ལྡན་གྱི་ཡི་གེ་བརྩེགས་པ་ཁམས་སོ་སོའི་ཁ་དོག་
ངེས་ཅན་ནམ། གཙོ་བོའི་མདོག་མཚུངས་སྔོན་པོའམ་ལས་ཐམས་ཅད་པའི་དོན་དུ་ལྗང་གུར་
བསྒོམས་ཀྱང་རུང་། རྒྱ་ཡིག་བོད་ཡིག་གང་བདེ་ཡིན་ལ། དེ་ལས་འོད་ཟེར་སྤྲོས། འཕགས་
པ་མཆོད། སེམས་ཅན་གྱི་དོན་བྱས། སླར་འདུས་རྣམ་བཅུ་དབང་ལྡན་ལ་ཐིམ་པར་བསམས་
ལ། ཨོ་དྡྷཾ་སྭཱ་ཧཱ། ཞེས་གཙོ་འཁོར་ཐམས་ཅད་ཀྱི་ཞལ་ཐམས་ཅད་ནས་བཟླས་པར་བསམས་ལ་
གཙོ་བོར་ཚོ བཟླ། རིགས་དྲུག་གི་སྔགས་བཟླ་བའི་སྐབས་རྡོ་རྗེ་སྤྲོ་བའི་ལྷ་རྩ་འཁོར་གྱི་དབུས་
སུ་བསྒོམས་པའི་སོ་སོའི་ཐུགས་ཀར་རམ་ཡང་ན་འཁོར་ལོ་དྲུག་གི་ལྟེ་བར་བཀོད་པ་ལ་དམིགས་
པ་གཏད་ཅིང་འོད་ཟེར་སྤྲོ་བསྡུ་བྱས་ལ་བཟླ། རྡོ་རྗེ་དྲུག་གི་སྔགས་རྣམས་ལུས་ནང་དུ་གཙུག་ཏོར་
ནས་བརྩམས་ཏེ་གཡས་གཡོན་ནམ་སྟེང་འོག་ཏུ་ཨོ་དང་སཱ་ཧཱ་རེ་བསྒོམ་པ་དཔེར་ན་ཨོཾ་ཧཱུྃ་སྭཱ་ཧཱ།
ཞེས་པའམ། ལྟོ་ཞེས་པ་ལྟ་བུ་སྟེ་སྤྲོ་བསྡུ་གོང་མཚུངས་བྱའོ། །དེ་ལ་རྣམ་བཅུ་དབང་ལྡན་ནི།
བརྟན་གཡོ་མ་ལུས་པའི་སྲོག་གཅིག་ཏུ་འདུས་པ་དུས་ཀྱི་འཁོར་ལོའི་རྩ་བའི་སྔགས་ཏེ།
ཡབ་ཡུམ་གཙོ་འཁོར་གྱི་དབྱེ་བ་མེད་པ་འདི་ཁོ་ནས་འགྲུབ་པ་ཁ་བཤད་ཙམ་མིན་པ་བྱིན་
རླབས་བརྒྱུད་པར་ལྡན་པའི་ཕྱག་གཞེས་ཡིན་པས་ཇི་ཙམ་མང་བཞིན་བཟང་མོད། ས་ཡ་སྔོན་དུ་
འགྲོ་བའི་བྱེ་བ་ཙམ་བཟླ་བ་ཕྱག་ལེན་དུ་སྣང་ངོ༌། །རིགས་དྲུག་གི་ས་བོན་ནི་དུས་འཁོར་ཉིད་
རིགས་དྲུག་འདུས་པའི་བདག་ཉིད་ཡིན་པར་མཚོན་པའི་སྙིང་པོའི་ཚུལ་དུ་བཟླ་བ་སྟེ་ཁྲི་ལས་མི་
ཉུང་བར་བཟླ། རྡོ་རྗེ་དྲུག་ནི་ཉེ་སྙིང་དང་ཡེ་ཤེས་འབེབས་པའང་ཡིན་པས་དེ་དང་མཉམ་པར་
བཟླའོ། །བཟླས་པ་གྲུབ་པའི་རྗེས་སུ་འདོད་སྣམ་ལ་གནས་པའི་གཟུངས་མ་རྣམས་ཀྱིས་མཆོད་
བསྟོད་བྱེད་པར་དམིགས་ནས། མཆོད་པ་བཅུ་གཉིས་སྔགས་དང་ཕྱག་རྒྱ་དམིགས་པས་འབུལ།
འདུད་ཉི་ཤུས་བསྟོད། དཀྱིལ་འཁོར་གཞལ་ཡས་ཁང་། རྡོ་རྗེ་བཞི། ནུས་མ་བརྒྱད། ཡུམ་
དང་བཅས་པ་རང་ལ་ཐིམ་པར་བསྒོམ། རང་དུས་འཁོར་ཕྱག་གཉིས་པའི་ང་རྒྱལ་ལ་གནས་པར་

བྱའོ། །གཏོར་འབུལ་སོ་སོའི་སྒྲུབ་ཐབས་ལས་འབྱུང་བ་བཞིན་དང་། དུས་འཁོར་ལྷན་སྐྱེས་
ལའང་སྒྲུབ་ཐབས་རང་གཞུང་ལྟར་ལ་གང་འོག་འདིས་ཤེས་པ་དང་། གཞན་སྤང་བླང་ཐམས་
ཅད་གོང་དུ་བཀོད་པ་བཞིན་ནོ།། ། །
༈ ཟབ་པ་གཉིས་སུ་མེད་པའི་རྒྱུད་དཔལ་ཀྱེ་རྡོ་རྗེ་ལ། རྒྱལ་ཆེན་ཐོ་འཛུགས་སོགས་
གོང་སྤྱི་འགྲོ་ལྟར་ལ། ཕྱི་དྲོའི་དུས་སུ་བསྙེན་རྒྱབ་པ་ཡོད་ན་དེས་བུམ་ཆུ་སྔར་བསྒྲུབས་ཟིན་པ་
ཞིག་གིས་ཐོ་ནང་དུ་ཇི་ལྟར་བལྟམས་པ་སོགས་དང་ཁྲུས་སྔགས་དང་ཡིག་བརྒྱ་བཟླ་ཞིང་ཁྲུས་བྱ།
མེད་ན་རང་ཉིད་ཀྱིས་ཆབ་བླངས་ནས་སྟན་ལ་བསྡད་དེ། རྣམ་དག་དཀྱིལ་འཁོར་མ་སོགས་
འདོན་ཞིང་རྩ་བརྒྱུད་ཀྱི་བླ་མ་ལ་གསོལ་བ་དྲག་ཏུ་གདབ། སྔོན་འགྲོའི་གཏོར་མ་ཆུ་ཆང་གིས་
སྦྱངས་ལ། ཨོཾ་བཛྲ་ཨ་མྲྀ་ཏ་ནས། ཡིད་ལ་འདོད་པ་ཀུན་འགྲུབ་ཤོག་གི་བར་དབང་ཆུ་བཞིན།
སེམས་ཅན་ཐམས་ཅད་ཀྱི་དོན་དུ་ཕྱག་རྒྱ་ཆེན་པོ་མཆོག་གི་དངོས་གྲུབ་ཐོབ་པར་བྱ་བའི་ཆེད་དུ་
སའི་ཕྱོགས་འདིར་དཔལ་ཀྱེ་རྡོ་རྗེའི་བསྐྱེད་རྫོགས་ཀྱི་རྣལ་འབྱོར་བསྒོམ་པར་འཚལ་ན། སྲུང་
མའི་དབང་པོ་ཁྱེད་རྣམས་ཀྱིས་སྒྲུབ་པ་མཐར་མ་ཕྱིན་གྱི་བར་དུ་བར་ཆད་ཐམས་ཅད་སྲུང་བ་དང་། །
དེ་ནས་ཀྱང་བྱང་ཆུབ་མ་ཐོབ་ཀྱི་བར་གྱི་བར་ཆད་ཐམས་ཅད་ཞི་བ་དང་སྲུང་བར་མཛད་དུ་གསོལ།
མུགང་དག་ནག་པོའི་ཕྱོགས་སོགས་དང་ཨཥྛ་བཟླ་ཞིང་གཏོར་མ་ཐོའི་རྩར་བསྐྱལ། གནས་
ཁང་ཡོ་བྱད་སོགས་གུ་གུལ་གྱིས་བདུག་ཅིང་ཡུངས་ཀར་འཐོར། ཨོཾ་ཤུ་ནྱ་ཏཱ་སོགས་ནས་རཀྟ་
ལན་གསུམ་བར་གྱིས་ཐུན་མོང་གི་སྲུང་འཁོར་གསལ་འདེབས་ཙམ་བྱས་ལ། སེམས་ཀྱིས་བསྙེན་
པ་འདི་མ་ཐེམས་ཀྱི་བར་ལ་སྟེང་ནས་གནམ་རྡིབ། འོག་ནས་ཆུ་བརྡོལ་ཀྱང་མཚམས་ལས་ཐོན་
རེ་ཀན་སྙམ་པའི་ཞེ་བཅད་དྲག་ཏུ་བྱ་བ་ནི་ནང་མཚམས་གཅད་པའོ། །སླར་གནས་ཡོ་བྱིན་རླབས་
དབང་ཆུ་ལྟར་བྱས་ལ། གྷནྡྷེ ར་ཎི་ཏས་བྱིན་དབབ། བདག་བསྐྱེད་ལམ་དུས་བཟླས་པ་ཅུང་
ཟད་དང་བཅས་པ་བྱས་པའི་མཐར་གཏོར་བསྔོའི་རིམ་པ་གང་དགོས་བྱ་ཞིང་སོ་སོའི་མཐར་སྒྲུབ་པ་
ལ་བར་ཆད་མི་འབྱུང་བའི་ཕྲིན་ལས་ཞུ། ཁམས་བསངས་ཤིང་ཐུག་པའམ་ཇ་གང་མོས་བཏུངས་
ལ། སླར་ཡང་སྐྱབས་འགྲོ་གང་མང་གཞིར་བྱས་པའི་སྲོད་ཐུན་བསྡམ། ཡིག་བརྒྱ་དང་ཨུཏྟཱི་ཥ་
ཉེར་གཅིག་རེའམ་བཅོ་ལྔ་རེས་འཐུས། ཨཥྛ་དང་ཡུམ་གྱི་ཨོ་ཐུང་ནི་སུམ་ཅུ་ལས་མི་ཉུང་བར་
བཟླ་དགོས་ཏེ། འཁོར་གྱི་སྔགས་རྣམས་གསུམ་གསུམ་བཟླ་སྲོལ་ཡོད་པ་དེ་ཉིད་བཅུ་ལྡབ་ཀྱི་

རྩིས་ཡིན་པས་སོ། །དེ་བ་པི་ཙུ། ཀནྟཱ་རི། ཡུམ་གྱི་ཨོ་རིང་རྣམས་ནི་བདུན་ནམ་གསུམ་
རེས་ཆོག །བཟླས་ཚད་འདི་རྣམས་རྒྱུན་གྱི་ཉམས་ལེན་ལའང་འགྲེའོ། །ལྷ་མོ་བརྒྱད་ཞལ་
བརྒྱད་ལ་ཐིམ་ཞེས་པའི་རྗེས་སུ་ཡུམ་ཡབ་ལ་ཐིམ་སོགས་ནས་ནཱ་ད་ཡང་མི་དམིགས་པར་འོད་
གསལ་སྟོང་པ་ཉིད་དུ་གྱུར་ཅེས་ཉལ་བའི་རྣལ་འབྱོར་བྱ། ཐོ་རངས་ཧཱུྃ་སྒྲས་ལྷར་ལྡངས་ཏེ་
གཏོར་མ་ཟུར་པ་ཡོད་ན་བྲན་ལ་རྗེ་དཀོན་མཆོག་དཔལ་ལྡན་གྱིས་མཛད་པའི་བསྙེན་ཐབས་
བཞིན་འབུལ་བའམ་ཕལ་ཆེར་གྱིས་གཏོར་མ་མི་མཛད། གང་ལྟར་ཡང་རྡོ་རྗེའི་གླུ་དང་བཀྲ་
ཤིས་སྨོན་ལམ་བཅས་དང་། རང་གི་མིག་ཏུ་གཏི་མུག་རྡོ་རྗེ་མ་སོགས་ནས། ཨཱཏྨ་ཀོཉཧཾ་གི་
བར་དང་། དགེ་བ་འདི་ཡིས་ནམ་མཁའི་མཐའ་ཀླས་པའི། །སོགས་ནས། དཀོན་མཆོག་
གསུམ་གྱི་བཀྲ་ཤིས་ཤོག །གི་བར་བྱ། དེ་ནས་བིར་སྲུང་ལམ་ཟབ་ལ་སོགས་པ་ཆག་མེད་
གཞན་ཡོད་ན་བྱས་ཏེ་ཁྲུས་ཀྱི་རྣལ་འབྱོར་བྱ་བའམ་མི་འཕྲོད་ན་ཆབ་བླངས་ཏེ་ཐུན་ལ་འཇུག །
མཚམས་གཡོག་མེད་པས་ཐུན་བཞིར་བྱེད་ན་འདི་ནས་ཉི་མ་རྩེ་ཤར་བར། དེ་དང་ཉིན་ཕྱེད་
བར། ཉིན་ཕྱེད་ནས་ཉི་མ་རྒས་ཀྱི་བར། དེ་ནས་སྲོད་ཡོལ་གྱི་བར་རོ། །མཚམས་གཡོག་
གཏན་སྡོད་མེད་པས་ཐུན་གསུམ་དུ་བཅད་ན་བསྙེན་པ་འགྲོ་ཆེ་བས་ཐོ་རངས་ནས་ཉི་མ་ཕྱེད་མ་
ཟིན་བར་དུ་ཐུན་གཅིག །དེ་ཡན་ཆད་ཀྱི་ཐུན་གཉིས་འདྲའོ། །ཐོག་མའི་ཞག་བདུན་ནམ་བཅོ་
ལྔ་ལ་སོགས་པར་ཐོར་ཐུན་ལ་སྐྱབས་འགྲོ་དང་ཡིག་བརྒྱ། བར་ཐུན་གཉིས་ཀྱི་ཚབ་ཏུ་མཎྜལ།
སྲོད་ཐུན་ལ་སྲུང་འཁོར་ཏེ་སྔོན་འགྲོ་བཞི་པོ་ཅིག་ཅར་དུ་གཏོང་བའི་སྲོལ་ཡང་ཡོད་མོད། རིམ་
ཅན་དུ་གཏོང་བ་ཉིད་སྟབས་བདེ་བས་གོང་སྨོས་ཐོར་ཐུན་དེ་གྲོལ་རན་ལ་ཁད་ཀྱི་བར་དུ་སྐྱབས་
འགྲོ་ཁོ་ན་བསག །དེ་ནས་བདག་བསྐྱེད་ཤར་མར་བྱས་ལ་གོང་བཞིན་འབྱུང་གཏོར་བསྔོ་
བའམ། གཏོར་མ་ཟུར་པ་མེད་ན་ཡི་དམ་གྱི་གཏོར་མ་ལ་གསོས་ཏེ་བྲན། ཀྱེ་རྡོར་གཏོར་
བསྔོས་དཀྱུས་མ་བཞིན་བྱས་ལ་རྡོར་གླུ་མན་ཆད་འདྲ་བ་ལ། རིགས་ལྔའི་ཁྱབ་བདག་མ་མི་
དགོས། གཏོར་མ་བརྒྱ་རྩ་གཏོང་གིན་ཡོད་ན་ཐོར་ཐུན་གྱི་མཇུག་གམ། ཐུན་གསུམ་མ་ཡིན་
ཚེ་གུང་ཚིགས་ཀྱི་གོང་དུ་གཏོང་། གུང་ཚིགས་ཀྱི་སྔོན་དུ་དཀོན་མཆོག་རྗེས་དྲན་དང་། ཇི་
སྙེད་སུ་དག་སོགས། བྱང་ཆུབ་སྙིང་པོ་སོགས་འདོན་སྲོལ་ཡོད་ཅིང་། ཕུད་མཆོད་དང་འབྲེལ་
བའི་ཟས་ཀྱི་རྣལ་འབྱོར་ལ་རོལ། ལྷག་མའི་ཆངས་བུ་དང་ཡོན་སྦྱོང་གི་གཟུངས་འདོན། ཁམས་

བསང་བ་དང་མེ་འབུད་པ་སོགས་ཀྱི་སྐབས་སུ་སྲུང་བའི་དོན་དུ་ཕྲེང་བ་ལ་རྡོར་མདུད་བཏབ་པ་
མལ་སར་བཞག་སྟེ་གདན་གྱི་དྲོད་མ་ཡལ་ཙམ་གྱི་ཕྱིར་གོས་ཀྱིས་གཡོགས། བསྙེན་ཐབས་སྔ་
མ་འགར་ཐུན་མོང་གི་སྲུང་འཁོར་མི་བསྡུ་བར་བཤད་པ་ནི། ཐུན་མཚམས་སུ་སྐད་ཅིག་གིས་
སྲུང་འཁོར་དྲན་ཙམ་རེ་བྱ་དགོས་པའི་དོན་ཡིན་གྱི། བསྡུ་རིམ་གྱི་སྐབས་སུ་མི་སྡུད་པ་ག་ལ་
ཡིན་ཏེ། སྣོད་བཅུད་མ་ལུས་པ་འཇིགས་པའི་སེམས་སྣང་བག་ཆགས་བཅས་སྦྱང་དགོས་པའི་
ཕྱིར་རོ། །བསྐྱེད་རིམ་གྱི་སྐབས་ཀྱི་ར་གུར་སོགས་ཀྱང་སྟོང་ཉིད་ཀྱི་རང་གཟུགས་ཡིན་མོད།
ཉལ་བའི་རྣལ་འབྱོར་གྱི་སྐབས་སུ་ནི་སྲུང་འཁོར་དྲན་པ་ཙམ་ཡང་མི་དགོས་ཏེ། སྟོང་ཉིད་སྲུང་
བ་བླ་ན་མེད། །སྲུང་ཆོག་མང་པོ་འདིར་མི་དགོས། །ཞེས་བཤད་པས་སོ། །གུང་ཐུན་གྱི་
མགོར་མཆོད་གཏོར་རྣམས་གསོས་ལ་གསོལ་འདེབས་དང་། གནས་ཡོ་བྱིན་རླབས་བྱས་ཏེ་ཐུན་
ལ་འཇུག་པ་དང་། ཐུན་མཐར་གཏོར་བསྔོ་རྒྱས་པར་བྱ། ཁ་ཏོན་གཞན་ཡོད་ན་འདིར་བྱ་ཞིང་
སྲོད་ཐུན་ཉལ་བའི་རྣལ་འབྱོར་སོགས་འདྲ། དེ་ལྟ་བུའི་ཚུལ་གྱིས་སྐྱབས་འགྲོ་ཞག་གསུམ། དེ་
ནས་སྐྱབས་འགྲོ་ཉུང་དུ་ཉེར་གཅིག་བཏང་བའི་ཡིག་བརྒྱ་ཞག་གསུམ། དེ་ཚར་བ་དང་མཎྜལ་བླ་
མཆོད་དང་འབྲེལ་བ་ཞག་གསུམ། དེ་ཟིན་པ་དང་སྲུང་འཁོར་ཞག་གསུམ། སྔོན་འགྲོ་འདི་རྣམས་
ཉུང་མཐར་བྱས་པ་ཡིན་པས་འབྱོར་པ་དང་ལོང་སྐབས་དང་བསྟུན་ནས་ཞག་བདུན་རེ་ལ་སོགས་པ་
ཡུན་གང་རིང་གནད་དུ་སྨིན་པར་བྱ་དགོས་ཏེ་ཁང་པ་བརྩིག་པའི་འགྲམ་གཞི་དང་འདྲའོ། །སྔོན་
འགྲོ་གནད་དུ་མ་སོང་ན་འཁྱགས་ཐོག་ཏུ་ཁང་ལས་བྱས་པ་དང་འདྲ་བས་གཟབས་པ་གལ་ཆེ།
བསྙེན་པའི་དངོས་གཞི་ལ་གྲངས་གཅིག་ཅར་དང་རིམ་ཅན་དུ་གཏོང་བ་གཉིས་ལས། ཕྱི་མ་བདེ་
ཞིང་ཟོར་ཡང་བར་སྣང་བས་ཐོག་མར་ཨསྒྱུར་ཁོ་ན་ལ་འབད། སྔགས་གཞན་རྣམས་ཀྱི་གྲངས་ཚད་
གོང་དུ་སྨོས་པ་བཞིན་བྱ། གཙོ་བོར་སྔགས་ཕྲེང་ཚུར་འཁོར་ཞི་བའི་འོད་ཟེར་སྤྲོ་བསྡུའི་དམིགས་པ་
རྣམ་བཤད་རྣམས་ནས་འབྱུང་བ་བཞིན་ཡང་ཡང་གསལ་གདབ་ཅིང་ནན་ཏན་དུ་འབད། གལ་
ཏེ་དམ་པ་དེ་ཁོ་ན་ནས་དུབ་ཅིང་སུན་པ་ལྟར་བྱུང་ན་རྩ་ཞལ་གྱི་སྤྱན་དབུས་མ་ནས་བཟུང་སྟེ་སྣོད་
བཅུད་དཀྱིལ་འཁོར་དུ་གསལ་བའི་བར་དུ་སེམས་འཛིན་དང་ཆ་འདྲ་བའི་ཚུལ་གྱིས་གསལ་
འདེབས་ཤིང་བཟླ། རེས་འགའ་སྔགས་ཀྱི་སྒྲ་གྲག་སྟོང་ལ་སེམས་གཏད་ཅིང་བཟླ། རེས་
འགའ་སེམས་གསལ་སྟོང་ཟུང་འཇུག་གི་རང་ངོ་སྐྱོང་ཞིང་བཟླ། མདོར་ན་སེམས་སྐད་ཅིག་ཀྱང་

མ་ཡེངས་པ་ཉིད་གནད་དུ་ཆེ། ཐུན་མཇུག་ཏུ་སྔགས་ཕྲེང་འོད་ཟེར་དང་བཅས་པ་རྒྱས་པ་དང་།
དབང་དང་། དྲག་པོའི་དམིགས་པར་རིམ་བཞིན་བསྒྱུར་ཏེ་ཅུང་ཟད་རེ་བཟླ་བ་སྲོལ་དུ་མཆིས།
ཐུན་བཞི་ཆར་ལ་མངོན་རྟོགས་ལམ་དུས་རྒྱས་པ་ཁོ་ན་མི་ཐུབ་པས། སྲོད་ཐུན་ལ་སྲུང་འཁོར་
རྒྱས་པ། གཞལ་ཡས་ཁང་དང་། དུར་ཁྲོད་བསྡུས་པ། དབང་རྒྱས་པ། ཐོར་ཐུན་ལ་གཞན་
ཐམས་ཅད་རྒྱས་ལ་དབང་འབྲིང་པོ། སྔ་ཐུན་ལ་ཐམས་ཅད་རྒྱས་པ། དགོངས་ཐུན་ལ་སྲུང་
འཁོར་བསྡུས་པ། དབང་འབྲིང་པོ་བྱ་བའི་རྣམ་གཞག་ཡོད་མོད་ཀྱི། དེང་སང་ཐུན་གསུམ་དུ་
བྱེད་པ་རྣམས་ཀྱིས་ནི་དངོས་གཞི་ཚུགས་ནས་སྔ་ཐུན་དང་། སྲོད་ཐུན་ལ་ཐམས་ཅད་རྒྱས་པ་ཁོ་
ནར་བྱ་ཞིང་། གུང་ཐུན་ལ་མངོན་རྟོགས་དང་ལམ་དུས་གཉིས་ཀ་འབྲིང་པོར་མཛད་པས། དེའི་
ཚུལ་ནི། རིགས་ལྔའི་སྡོམ་གཟུང་མ་བྱས་ཀྱང་རུང་། ཐུན་མོང་གི་སྲུང་འཁོར་གྱི་རྗེས་སུ། དེ་
ལྟ་བུའི་སྲུང་བའི་འཁོར་ལོའི་ནང་དུ་ཨེ་ལས་ཆོས་ཀྱི་འབྱུང་གནས་གྲུ་གསུམ་པ་སོགས་དང་། དུར་
ཁྲོད་བསྡུས་པ་མདུན་བསྐྱེད་ཀྱི་སྐབས་ལྟར་དང་། ལམ་དུས་ཀྱི་དབང་འབྲིང་པོ་ལུས་དཀྱིལ་ནས་
འབྱུང་བ་ལྟར་ལེན། དག་པ་དྲན་པའང་། རུས་པ་བདེན་པ་བཞི་པོ་ཉིད། །ཅེས་པ་ཡན་ཆད་
ཀྱིས་འཐུས་ཤིང་གཞན་བསྡུ་རྒྱུ་མེད། བསྒོམ་དོན་ལྟ་རྟོག་བྱ་རྒྱུའི་རྣམ་བཤད་ཟླ་ཟེར། ཉི་
ཟེར། ངག་ཆོས་ཀྱི་རྣམ་བཤད་རྣམས་ཚད་མར་གྱུར་པས་བློར་བྱང་ངེས་དང་། སྔགས་ཀྱི་རིང་
ཐུང་དང་གཅོད་མཚམས་སོགས་མ་ངེས་པ་བྱུང་ན་མངོན་རྟོགས་མཛེས་རྒྱན་གྱི་སྟེང་ནས་ངེས་པར་
བྱ་ཞིང་སྔགས་ཀྱི་ཀློག་ཐབས་ལའང་འདྲིས་པ་གལ་ཆེ། གྲངས་ཨཥྛ་འབུམ་ཕྲག་བཞི། ཁ་སྐོང་
ཁྲི་ཕྲག་བཞི། སྟོང་ཕྲག་བཞི། བཞི་བརྒྱ་བཅས་འགྲོ་ངེས་བྱ། དེ་ནས་ཨཥྛ་ཉུང་དུ་བཏང་
ལ་ཡུམ་གྱི་ཨོ་ཐུང་ལ་གྲངས་དེ་དང་མཉམ་པར་གསག །དེ་སོང་བ་དང་ཨོཾ་ཨཱནཾ་ཧཱུྃ་ཕཊ་སྭཱ་ཧཱ།
ཞེས་པ་ཁྲི་ཕྲག་བཞི། ཁ་སྐོང་སྟོང་ཕྲག་བཞི། བཞི་བརྒྱ་བཅས་དང་། ལྷ་མོ་གཞན་རྣམས་
ལའང་དེས་འགྲེ། དེ་དག་གི་སྐབས་སུ་ཨབྷཱུའི་ཚབ་ཏུ་སྔགས་གང་བཟླ་བ་དེ་འཁོར་བ་དང་། ལྷ་
མོ་བརྒྱད་ཀྱི་སྐབས་སུ་ཡབ་ཡུམ་གྱི་ཞལ་ནས་སྔགས་འཁོར་བའི་འོད་ཟེར་རང་རང་ལ་ཕོག་པས་
དབང་དུ་འདུས་པར་བསམས་པ་ལས་ཕྱི་རོལ་ཏུ་སྤྲོ་བསྡུ་མི་དགོས། ཨཥྛའི་སྐབས་གང་ཟག་
གྲང་བཤས་ཆེ་བ་ལ་ཁམས་འཛག་པ་དང་། སྨད་ཡུལ་མི་བདེ་བའི་གེགས་བྱུང་ན། རྣམ་བཤད་
འགའ་རེ་ལས་འབྱུང་བ་ལྟར་རེ་ཞིག་སྔགས་ཕྲེང་ཕར་འཁོར་དུ་བསྒྱུར་བས་སེལ་ལོ། །སོགས་

རིམ་དཀྱུས་སུ་ཡོད་པའི་གསང་དབང་། གཏུམ་མོའི་ལམ་འཁོར་ལོ་བཞིར་བརྟེན་པ་ལ་གཙོ་
བོར་འབད་ཅིང་། དེ་ལས་དྲོད་རྟགས་ཐོན་ན་ཤེར་དབང་དང་བཞི་པའི་ལམ་རིམ་གྱིས་བསྒོམ་
པ་ཡིན་ནོ། །དེ་ལྟར་བསྙེན་པ་ཚུལ་བཞིན་ཐོན་པ་དང༌། ཁ་སྐོང་གི་ཞི་བའི་སྦྱིན་སྲེག་ལ། བསྙེན་
པ་གང་ལ་སོང་བའི་སྔགས་ཀྱིས་ཏིལ་ཁྲི་ཕྲག་བཞི་སོགས་དབུལ་དགོས་ནའང་། ཨསྠཱ་གྲངས་དེ་
ཙམ་སྦྱིན་སྲེག་གི་ཁོངས་སུ་འགྲོ་མི་ཐུབ་པས་ཁ་སྐོང་རྣམས་དངོས་གཞིའི་ཞར་ལ་འགྲོ་བར་བྱས་
ནས། དངོས་གྲུབ་ཀྱི་བོགས་འདོན་ཙམ་དུ་སྦྱིན་སྲེག་གི་སྐབས་སུ་དེ་བ་པི་ཙུ་ཁྲི་ཕྲག་བཞི་ཙམ་
འགྲོ་བར་མཛད། འབྱོར་ན་རྒྱས་པ། དབང་། དྲག་པོ་གསུམ་གྱི་སྦྱིན་སྲེག་ཀྱང་ཚར་རེ་ཙམ་
བླུགས་སྲོལ་ཡོད་དེ། བསྙེན་པའི་སྐབས་སུ་དེ་དག་གི་དམིགས་པ་ཅུང་ཟད་རེ་བྱས་པའི་བོགས་
འདོན་དུ་འགྱུར་བས་སོ། །དེ་དག་ནི་ཀྱེ་རྡོར་ཁོ་ནའི་ཁྱད་ཆོས་དང་། སྤྱིར་ཙམ་གྱི་དབང་དུ་
བྱས་ན་དེ་ལྟར་བསྙེན་པ་ཡན་ལག་དང་བཅས་པ་གྲུབ་ནས། བསྙེན་པའི་ཁ་སྐོང་དུ་ཞི་བའི་སྦྱིན་
སྲེག་ནི་རྒྱུད་སྡེ་རང་རང་གི་གཞུང་ནས་འབྱུང་བ་ལྟར་ཏིལ་སྔགས་ལ་གྲངས་བཟུང་སྟེ། བསྙེན་
པ་གང་སོང་དེའི་བཅུ་ཆ་ངེས་པར་འགྲོ་དགོས། སྦྱིན་སྲེག་གྲུབ་ནས་ཉིན་གསུམ་ཙམ་བདག་འཇུག་
བསྐྱར་ནས་ལེན་ཅིང་། གཏང་རག་ཏུ་བཀའ་སྲུང་གསོལ་སྐོང་བརྒྱ་རྩ་སོགས་ཅི་འགྲུབ་བྱ་བ་
དང་། མཁའ་འགྲོ་གཏོར་ཆེན་དང་། ཚོགས་ཀྱི་འཁོར་ལོ་རྒྱས་པར་བཏང་ཞིང་བཀྲ་ཤིས་བསྔོ་སྨོན་
ཤིན་ཏུ་རྒྱས་པས་མཐའ་བརྒྱན། གཏོར་མ་ཕུལ་ལ་སྔོན་འགྲོའི་གཏོར་མ་སོགས་ནས་བརྩམས།
སྲུང་བའི་དོན་དུ་དཀར་ཕྱོགས་ཕྱི་རོལ་ཏུ་འཁོད་པ་རྣམས་དང་། རྒྱལ་ཆེན་བཞི་གཤེགས་ལ་ཐོ་
བྱང་ཡང་བསྡུ། དམ་ཚིག་གཙང་བའི་ནང་མི་རེ་རེ་ཙམ་དང་གདོང་སྤྲད་ཅིང་མཚམས་ཧར་འདོན་
མི་བྱ་བར་ཞག་ཤས་གནས་སྲུང་ལ་དལ་བར་སྡོད་པའི་སྐབས་སུ་རྫོགས་རིམ་ཅི་ནུས་སུ་བསྒོམས་
ལ་རིམ་པར་ཀློད་ཅིང་གྲོལ། བསྙེན་པ་སོང་བའི་ལྷ་དེའི་མངོན་རྟོགས་རྒྱས་བསྡུས་གང་རུང་བཟླས་
པ་བརྒྱ་རྩ་སོགས་གང་འགྲུབ་རེའང་དེ་ནས་བརྩམས་ནམ་ཡང་མི་ཆག་པར་རྒྱུན་ཁྱེར་བྱ། རང་
གིས་ཤིན་ཏུ་མོས་པའི་ཡི་དམ་ལྟ་བུ་ལ་བསྙེན་པ་ལན་གཅིག་སོང་བས་ཆོག་པར་མི་བརྩི་བར་
བསྐྱར་ཏེ་བསྒྲུབས་ན་ཇི་ལྟར་བསྐྱར་བ་དེ་ཙམ་གྱིས་འགྲུབ་ཐག་ཇེ་ཉེར་འགྱུར་ཞིང་
། ལན་བདུན་
བསྐྱར་ན་སྐལ་བ་དང་མི་ལྡན་པས་ཀྱང་འགྲུབ་པར་བཤད་དོ། །རྩ་བའི་གསུམ་པ་ཚད་དང་
འབྲས་བུ་སྨོས་པ་ལ་གཉིས། བསྙེན་པའི་ཚད་བཤད་པ་དང་། བསྒྲུབས་པའི་འབྲས་བུ་སྨོས་

པའོ། །དང་པོ་ལ་གསུམ། རྟགས་དང་། གྲངས་དང༌། དུས་ཀྱི་ཚད་དོ། །དང་པོ་ནི།།
རྡོ་རྗེ་གུར་ལས། སྔགས་ཀྱི་ཕྲེང་བ་ཟློས་པ་དང་། །ང་ཡི་སྐུ་ནི་སྒོམ་བྱེད་པ། །གལ་ཏེ་སྒྱུ་
མའི་ཚུལ་གྱིས་སམ། །འོན་ཏེ་རྨི་ལམ་དུ་ཡང་མཐོང་། །ཤིན་ཏུ་གོམས་པའི་ཤུགས་ལས་ནི། །
མངོན་སུམ་དུ་ནི་མཐོང་བར་འགྱུར། །ཞེས་དང༌། འཇམ་དཔལ་བཤེས་གཉེན་གྱིས། དེའང་
སེམས་རྩེ་གཅིག་ཏུ་སྒོམ་ཞིང་བཟློས་པ་དེ་ལ་ནི་དུས་གསུམ་གྱི་སངས་རྒྱས་དང་བྱང་ཆུབ་སེམས་
དཔའ་ཐམས་ཅད་འདུས་ཏེ་གཤེགས་ནས་ཆོས་ཀྱི་སྒོ་ཐམས་ཅད་སྟོན་པར་མཛད་དེ་སྐུ་ཡང་སྟོན་
ཏོ་ཞེས་གསུངས་པས། ཞལ་མཐོང་བའམ་རྨི་ལམ་དུ་ལུང་བསྟན་པ་ལ་སོགས་པ་མ་བྱུང་གི་བར་
དུ་བདེ་བར་གཤེགས་པ་རྣམས་བསྙེན་པའི་ཆོ་གའོ། །ཞེས་བཤད་པ་ལྟར། རབ་དངོས། འབྲིང་
ཉམས། ཐ་མ་རྨི་ལམ་དུ་ཡི་དམ་ལྷ་དང་བླ་མ་ཞལ་མཇལ་ཞིང་གནང་བ་ཐོབ་པ། རྡོ་རྗེ་དྲིལ་
བུ་ནམ་མཁར་འཇོག་པ་སོགས་ནུས་པ་ཁྱད་པར་ཅན་བརྙེས་པ་དང་། ལུས་ལ་བདེ་བ། ངག་ལ་
ནུས་པ། སེམས་ལ་ཏིང་ངེ་འཛིན་སྐྱེས་པ་ལ་སོགས་པ་རྒྱས་པར་གཞུང་ལུགས་རྣམས་སུ་འབྱུང་
བ་ལྟར་ཡིན་ལ། འོན་ཀྱང་དེ་རྣམས་ལ་དངོས་དང་ལྟར་སྣང་གཉིས་སུ་འབྱུང་ཞིང་
། ལྟར་སྣང་
དེའང་གང་ཞེ་ན། བདུད་རིས་ཀྱི་ལྷས་བར་དུ་གཅོད་པའི་རྟགས་སུ་རྟགས་དེ་ལྟ་བུ་བྱུང་ནས་གནས་
སྐབས་སུ་སྒྲུབ་པ་པོ་ལ་མངོན་ཤེས་དང་ནུས་པ་ཕྲ་མོ་ཡོད་པ་ལ་སོགས་པ་རྒྱུ་རྐྱེན་ཡོད་པའམ།
རྒྱུ་མཚན་མེད་བཞིན་དུའང་བསོད་ནམས་སྐྱེས་ཤིང་ཟང་ཟིང་ལ་སོགས་པ་རྒྱས་ཤིང་། མཐར་ཐུག་
ཏིང་ངེ་འཛིན་གྱི་ཉམས་དེ་དག་རང་ཡལ་ནས་ཆོས་བརྒྱད་ཀྱིས་བསླུས་ཏེ་ཡ་ག་སྒྲོགས་པའི་ཡུལ་དུ་
འགྱུར་བ་ཡིན་པས། དེས་ན་ལྟར་སྣང་གི་རྟགས་ཕྲ་མོ་བྱུང་ན་དེ་ལ་མངོན་པར་མ་ཞེན་པས་བཏང་
སྙོམས་སུ་འཇོག་པར་བྱས་པས་ལམ་དུ་འགྲོ་བ་དང་། ཡང་ཚེ་གཅིག་འཚང་རྒྱ་བའི་ལམ་ཟབ་ཏུ་
ཞུགས་པ་ལ་ནག་པོའི་ཕྱོགས་རྣམས་མ་བཟོད་པའི་དབང་གིས་དངོས་སུ་ན་ཚ་དགྲ་གྱོད་གཤེ་སྐུར་
སོགས་དང་། ཉམས་རྨིས་སུ་འཆི་ལྟས་ཀྱིས་མཚོན་པའི་རྟགས་ངན་པ་སྣ་ཚོགས་བྱུང་ནའང་སྡིག་
སྒྲིབ་ཀྱི་ལྷོང་དུ་ངོས་འཛིན་པར་བྱས་ལ་ཡང་ཁུ་འཕྲིག་མི་བྱ་བར་བཏང་སྙོམས་སུ་བོར་ཏེ་སྒྲུབ་པ་
ལ་རྩེ་གཅིག་ཏུ་འབད་ན་བར་ཆད་ཀྱི་གཡུལ་ལས་རྒྱལ་ཏེ་རྐྱེན་ངན་དངོས་གྲུབ་ཀྱི་སྣ་འདྲེན་དུ་ངེས་
པར་འགྱུར་བ་ནི་གྲུབ་པའི་དབང་ཕྱུག་རྣམས་ཀྱི་རྣམ་པར་ཐར་པས་ཤེས་ལ། སྤྱིར་ཡང་ཉམས་
རྨིས་ཀྱི་རྟགས་ཙམ་ལ་ནི་ཧ་ཅང་ངེས་པ་མེད་ཅིང་། རྩ་ཁམས་དྭངས་པ་ལ་རྒྱུ་རྐྱེན་ཅུང་ཟད་རེས་

སྣ་ཚོགས་སུ་འཆར་བ་དང་། རྩ་ཁམས་ངན་པའི་རིགས་ལ་གང་ཡང་མི་འཆར་བའང་ཡོད་ལ།
འོན་ཀྱང་བསྙེན་སྒྲུབ་བྱེད་པར་འདོད་པའི་སྐབས་སུ་རྟགས་བཟང་བྱུང་ན་ལྷ་དེ་དང་འབྲེལ་བ་ཡོད་
པའི་རྟགས་དང་། བསྙེན་སྒྲུབ་ཚུགས་ནས་ཞག་བདུན་ཚུན་ཆད་ལ་བྱུང་ན་ལྷས་རྗེས་སུ་འཛིན་
པའི་རྟགས་དང་
། དེ་ཕན་ཆད་ལ་བྱུང་ན་གྲུབ་པའི་རྟགས་ཡིན་པར་བཤད་མོད། མཐའ་གཅིག་
ཏུ་ངེས་པ་བྱར་མི་བཏུབ་པ་གོང་སྨོས་ལྟར་དང་། དངོས་རྟགས་ལའང་ཞལ་མཐོང་ན་སད་པ་བཞིས་
བརྟག་དགོས་པ་སོགས་བཤད་མོད། དེང་སང་ནི་ལག་ཏུ་ལེན་དགོས་མཁན་མང་དུ་མི་སྣང་བས་
མ་བྲིས་སོ། །མི་བསླུ་ཞིང་དགོས་དོན་འགྲུབ་པའི་རྟགས་ཡང་དག་པ་ནི། མེ་ཏྲི་པས། དང་
པོ་ནི་སྤྲིན་གྱིས་བསྒྲིབས་པའི་ཟླ་བ་ལྟ་བུར་དཀྱིལ་འཁོར་སྣང་བར་འགྱུར་རོ། །དེ་ལས་ཀྱང་གོང་
དུ་སྒྱུ་མ་ལྟ་བུར་འགྱུར་རོ། །དེ་ལས་ཀྱང་གོང་དུ་རྨི་ལམ་ལྟ་བུར་འགྱུར་རོ། །དེ་ལས་ཀྱང་
གོང་དུ་གཉིད་ལོག་པ་དང་སད་པའི་གནས་སྐབས་དབྱེར་མེད་པ་ལྟ་བུ་ཐོབ་པ་ན་ཕྱག་རྒྱའི་རྣལ་
འབྱོར་པས་ཕྱག་རྒྱ་ཆེན་པོ་འགྲུབ་པར་འགྱུར་རོ། །ཞེས་རྩ་རྒྱུད་ཀྱི་དོན་གསལ་བར་བཤད་པ་
ལྟར་དང་། གཞན་ཡང་བླ་མ་དང་གདམས་ངག་ལ་ངེས་ཤེས་ཕྱིན་ཅི་མ་ལོག་པ་ཐོབ་ཅིང་མོས་
གུས་བཅོས་མིན་དུ་སྐྱེ་བ་དང་། འཇིག་རྟེན་ལ་ཞེན་པ་ལོག་ཅིང་བློ་ཆོས་སུ་རང་ཤུགས་ཀྱིས་འགྲོ་
བ་དང་། མདོ་རྒྱུད་ཟབ་མོའི་དོན་ཕྱིན་ཅི་མ་ལོག་པ་གོ་ཞིང་ཕྱོགས་རིས་ཀྱི་དགག་སྒྲུབ་བྲལ་བ་
དང་། ལུས་ངག་ཡིད་གསུམ་ཐ་མལ་དུ་མི་འཆོར་བར་རྣལ་འབྱོར་དང་རྟག་ཏུ་འགྲོགས་པ་དང་།
གོ་ཉམས་དང་རྟག་ཆད་སོགས་ལས་འདས་པའི་ཡང་དག་འགྱུར་མེད་ཀྱི་རྟོགས་པ་མཆོག་ཏུ་གྱུར་
པ་སྐྱེ་བ་ལ་སོགས་པ་ན་སྒྲུབ་པ་ལམ་དུ་སོང་བའི་རྟགས་སོ། །བསྙེན་པའི་ཚད་གཏན་ལ་འབེབས་
པ་ལ་གྲངས་དུས་ལས་ཀྱང་རྟགས་ཁོ་ན་གཙོ་ཆེ་བ་ཡིན་མོད། རྟགས་འབྱུང་དུ་རེ་བའི་ཞེ་སྒྲུགས་
དང༌། བྱུང་ན་དགའ་སྤྲོ། མ་བྱུང་ན་རེ་དོགས་མེད་པའི་རང་བབ་ཏུ་འཇོག་པ་ནི་གནད་ཀྱི་སྙིང་
པོའོ། །གཉིས་པ་གྲངས་ཀྱི་ཚད་ནི་བཟླས་པའི་རྣམ་གཞག་སྐབས་སུ་སྤྱི་དང་། སོ་སོའི་སྒོས་ཆོས་
སྐབས་སུའང་སྨོས་ཟིན་ལ། གསུམ་པ་དུས་ཀྱི་ཚད་ནི། རྗེ་བཙུན་རྩེ་མོས། དེ་ལ་རབ་མཚན་མའི་
བསྙེན་པ་རབ་འབྲིང་ཐ་མ་གསུམ་ནི། རབ་ཡི་དམ་ལྷ་ལས་དངོས་སུ་གནང་བ་ཐོབ་པ། འབྲིང་རྡོ་
རྗེ་དྲིལ་བུ་ནམ་མཁའ་ལ་འཇོག་ཐུབ་པ། ཐ་མ་རྨི་ལམ་དུ་གནང་བ་ཐོབ་པའོ། །འབྲིང་དུས་
ཀྱི་བསྙེན་པ་རབ་འབྲིང་ཐ་གསུམ་ནི། རབ་ལོ་དྲུག །འབྲིང་ཟླ་བ་དྲུག །ཐ་མ་ཞག་བདུན་

ཡིན་ནོ། །ཐ་མ་གྲངས་ཀྱི་བསྙེན་པ་རབ་འབྲིང་ཐ་གསུམ་ནི། རབ་གཙོ་བོ་ལ་བཞི་འབུམ།
འཁོར་ལ་བཞི་ཁྲི། འབྲིང་གཙོ་བོ་ལ་བཞི་ཁྲི། འཁོར་ལ་བཞི་སྟོང་། ཐ་མ་གཙོ་བོ་ལ་བཞི་
སྟོང་། འཁོར་ལ་བཞི་བརྒྱ་ཡིན་ནོ། །དུས་དང་གྲངས་ཀྱི་འབྲིང་དང་ཐ་མ་གཉིས་ནི་བསྙེན་པ་
གསོ་བ་ཙམ་ལས་དངོས་གཞིའི་བསྙེན་པ་ནི་མ་ཡིན་ནོ། །ཞེས་སྤྱིར་གྲངས་དུས་མཚན་མའི་བསྙེན་
པ་གསུམ་དང༌། དེ་རེ་རེ་ལའང་རབ་འབྲིང་ཐ་གསུམ་སྟེ་དགུར་ཕྱེ་ཞིང་དུས་གྲངས་གཉིས་ཀྱི་
འབྲིང་ཐ་རྣམས་ཀྱིས་བསྙེན་པ་གསོ་བ་ཙམ་ལས་གཞི་བསྙེན་གྱི་གོ་མི་ཆོད་པར་གསུངས་པ་ནི་རྒྱུད་
དོན་མན་ངག་ཏུ་བསྒྲིལ་པའི་ལེགས་བཤད་ཡིན་ནོ། །གཞན་ཡང་སྐྱེས་བུ་ཚེ་ལོ་བརྒྱ་པའི་ཡེ་ཤེས་
ཀྱི་རླུང་རྒྱུ་བ་ཇི་སྙེད་པ་བསགས་པས་ལོ་གསུམ་ཕྱོགས་གསུམ་འབྱུང་ལ། དེའི་དག་པ་སྦྱོར་བའི་
སླད་དུ་བསྐྱེད་རྫོགས་གང་རུང་གི་རྣལ་འབྱོར་ལ་ལོ་གསུམ་ཕྱོགས་གསུམ་དུ་བརྩོན་པ་མཉམ་མེད་
དྭགས་པོ་བཀའ་བརྒྱུད་པ་རྣམས་ལ་རབ་ཏུ་གྲགས་སོ། །རྒྱུད་སྡེ་རིན་པོ་ཆེ་རྣམས་ལས། ཟླ་དྲུག་
གོམས་པའི་སྦྱོར་བ་ཡིས། །ཞེས་སོགས་ཕལ་ཆེར་སྒྲུབ་པའི་སྐབས་སུ་གསུངས་པ་ཉིད་ཁུངས་
སུ་དྲངས་ནས་དུས་བསྙེན་ཟླ་དྲུག་ཅེས་པའང་གྲུབ་མཐའ་ཕལ་ཆེར་ལ་གྲགས་ཤིང་། ཕྱག་ལེན་
དུ་འདེབས་པོའང་མང་དུ་མཆིས་ལ། དེ་ལྟར་མི་འགྲུབ་པའི་ཐ་མས་ནི་ཞག་བདུན་ལ་མ་མཐའ་
བྱས་པའི་དེ་ཡན་ཅི་འགྲུབ་བྱ་བ་སྟེ། དེ་རྣམས་ལ་འདི་ཙམ་ཞེས་པའི་ལུང་ཁུངས་ངེས་གསལ་མེད་
དོ། །རྡོ་རྗེ་ཕག་མོས་མཚོན་པའི་ལུང་ཁུངས་དམིགས་བསལ་དུ་བཤད་པ་ཁ་ཅིག་སྣང་མོད། དེ་
ནི་སྤྱིའི་སྐབས་འདིར་དྲང་བྱ་མ་ཡིན་ནོ། །རྒྱུད་སྡེ་འོག་མ་གསུམ་གྱི་བསྙེན་པའི་ཚད་ནི་གོང་དུ་
སྨོས་པ་ལྟར་རོ། །གཉིས་པ་ལ་གཉིས། འབྲས་བུའི་རྣམ་གཞག་མདོར་སྨོས། གོ་སླའི་ཕན་
ཡོན་དམིགས་སུ་དབྱེ་བའོ། །དང་པོ་ནི། དེ་དག་ལས་སྔར་བཤད་པའི་སོ་སོའི་ལམ་ལ་ཐོས་
བསམ་སྒོམ་གསུམ་གྱི་བརྩོན་པ་དྲག་ཏུ་བསྐྱེད་པས། བྱ་རྒྱུད་ལ་བརྟེན་པའི་རྣལ་འབྱོར་བས་ལམ་
དེ་ལ་བརྟེན་ནས་ཚོགས་ལམ་ཆེན་པོའི་བར་བགྲོད་ནས་སངས་རྒྱས་སྤྲུལ་པའི་སྐུའི་ཞལ་མཐོང་སྟེ་
འདོད་གཟུགས་གང་རུང་གི་རིག་པ་འཛིན་པར་འགྱུར། དེའི་ཐོག་ནས་ལམ་ལྷག་མ་བགྲོད་དེ་
ཟུང་འཇུག་གི་གོ་འཕང་མངོན་དུ་བྱེད་པ་དང་། ཟུང་འཇུག་ལ་སྦྱོར་བའི་སྐབས་ངེས་པར་བླ་མེད་
ལ་ལྟོས་དགོས་པར་བཞེད་ཅིང་། སྤྱོད་རྒྱུད་ཀྱི་ལམ་ལ་བརྟེན་ནས་འཇིག་རྟེན་པའི་ལམ་ས་བོན་
དང༌། མྱུ་གུ་དང་། རྩ་བ་དང་། སྡོང་བུ་དང༌། ཡལ་ག་དང་། ལོ་མ་དང༌། མེ་ཏོག་

དང༌། འབྲས་བུ་ལྟ་བུའི་བར་གྱི་སེམས་བརྒྱད། ཆགས་བཅས་ཀྱི་སེམས། ཆགས་བྲལ་གྱི་
སེམས་བཅས་ནང་གསེས་སེམས་བརྒྱ་དྲུག་ཅུ་དང་བཅས་པ་དང་། འཇིག་རྟེན་ལས་འདས་པའི་
ལམ་ལའང་དབང་རྟུལ་བདག་མེད་གཉིས་ཀྱི་རྟོགས་རིགས་ཀྱི་རིམ་པས་བསྐལ་ཆེན་དྲུག་འདའ་
ཞིང་ཐེག་ཆེན་མོས་སྤྱོད་ཀྱི་སར་འཇུག་པ་དང་། དབང་རྣོན་བསྐལ་པ་གཅིག་གིས་དེར་འཇུག་
ཅིང་། དེའང་ལུགས་འདིའི་ཚོགས་ལམ་ཆེན་པོ་ཡིན་ལ། དེ་ནས་འཇུག་གནས་ལྡང་བའི་སེམས་
གསུམ་གྱིས་བསྐལ་པ་གཅིག་ལ་མོས་སྤྱོད་ཀྱི་ས་བཅུ་མཐར་ཕྱིན་པའི་ཡེ་ཤེས་ཀྱི་ས་ལ་སངས་རྒྱས་
རྒྱ་མཚོ་ལས་ཆོས་སྒོ་རྒྱ་མཚོ་ནོད་པའི་མཇུག་ཐོག་ཏུ། ངེས་འབྱེད་ཆ་མཐུན་གྱི་ཡེ་ཤེས་བསྐྱེད་
ཅིང་ས་དང་པོ་སོགས་རིམ་གྱིས་བགྲོད་དེ། བཅུ་པའི་རྒྱུན་མཐར་དཔའ་བོ་འབྲུ་ལྔ་མངོན་རྟོགས་
ཀྱི་ངོ་བོ་ཉིད་དུ་བསྒོམས་པས་འཚང་རྒྱ་བ་སྟེ། དབང་རྟུལ་རིང་མཐའ་བསྐལ་པ་བརྒྱད། དབང་
རྣོན་ཇི་ལྟར་ཐོགས་ཀྱང་བསྐལ་ཆེན་གསུམ་གྱིས་མངོན་པར་བྱང་ཆུབ་པའི་ལོངས་སྐུ་འགྲུབ་བར་
བཤད། རྣལ་འབྱོར་རྒྱུད་ལ་ཞུགས་པས་དབང་རྣོན་ཚེ་གཅིག་དང་། རྟུལ་པོས་སྐྱེ་བ་བཅུ་དྲུག་
ཚུན་ལ་ས་ལམ་ཡོངས་སུ་རྫོགས་པར་བཤད་ཅིང་། མཐར་ས་བཅུ་པར་འོད་ཟེར་ཆེན་པོའི་དབང་
ཐོབ་ནས་བསམ་གཏན་བཞི་པའི་རབ་མཐའི་ཏིང་ངེ་འཛིན་སྒྲུབ། དེ་ཐོབ་པའི་རྟེན་དེ་འོག་མིན་
དུ་བཞུགས་ཏེ་མི་གཡོ་བའི་ཏིང་ངེ་འཛིན་ལ་སྙོམས་པར་ཞུགས་པའི་ཚེ། སངས་རྒྱས་རྣམས་ཀྱིས་
ཏིང་ངེ་འཛིན་ལས་བསླངས་ཏེ་མངོན་བྱང་ལྔའི་གདམས་ངག་བསྟན་པས་འཚང་རྒྱ་བར་གསུངས།
རྣལ་འབྱོར་བླ་མེད་ཀྱི་ལམ་ལ་བརྟེན་ནས་འབྲས་བུ་མངོན་དུ་བྱེད་ཚུལ་ནི། དཀྱིལ་འཁོར་རགས་
པ་ལ་གསལ་སྣང་ཅུང་ཟད་ཐོབ་ཅིང་ཐེག་པ་གཞན་ལ་བློ་མི་འཇུག་པ་དེའི་ཚེ་ཚོགས་ལམ་ཆུང་ངུ་
བགྲོད། དེ་ལས་རྒྱ་ཆེ་བའི་གསལ་སྣང་མཆེད་པ་ན་ཚོགས་ལམ་འབྲིང་པོ་བགྲོད། གསལ་
སྣང་ཆེས་ཆེར་མཆེད་ཅིང་ཡི་དམ་གྱི་ལྷ་ཞལ་མཐོང་བ་ན་ཚོགས་ལམ་ཆེན་པོ་སྟེ། དེའི་ཚེ་ཞི་
སོགས་ཀྱི་ལས་ཆེན་རྣམས་དང་། ཐུན་མོང་གི་དངོས་གྲུབ་མཁའ་སྤྱོད་ལ་སོགས་པའང་ཐོགས་མེད་
དུ་སྒྲུབ་པར་ནུས་ཤིང་། དེ་ནས་རྫོགས་རིམ་དང་འབྲེལ་བས་རླུང་སེམས་ཨ་བ་དྷུ་ཏིར་ཐིམ་པའི་
རྐྱེན་གྱིས་ཞུ་བདེའི་རང་བཞིན་བདེ་སྟོང་གི་ཡེ་ཤེས་ཆུང་འབྲིང་ཆེན་པོ་སྐྱེས་པའི་རིམ་པས་སྦྱོར་
ལམ་དྲོད་ཆུང་འབྲིང་ཆེན་པོ་ཐོབ་ཅིང་དེ་དག་གི་སྐབས་སུ་སྔགས་སམ་ཏིང་ངེ་འཛིན་གྱི་མཐུས་
དུག་བདུད་རྩིར་བསྒྱུར་བ་དང་། ཆུ་ལ་མི་བྱིང་བ་སོགས་ནུས་པའི་མཚན་མ་ཅི་རིགས་པ་སྟོན་

པར་ནུས་ལ། དེ་ནས་ཡེ་ཤེས་ཀྱི་སྐུ་ཞེས་བྱ་བ་རྣམ་རྟོག་དང་བྲལ་བའི་སྐུ་དཀྱིལ་འཁོར་གྱི་
འཁོར་ལོ་རྒྱུན་མི་འཆད་པར་སྣང་བ་ན་སྦྱོར་ལམ་རྩེ་མོ་དང་། རང་བཞིན་བརྒྱད་ཅུའི་རྣམ་རྟོག་
མངོན་གྱུར་བ་འགགས་པས་བཟོད་པ། མཐོང་ལམ་གྱི་ཡེ་ཤེས་སྐྱེ་བའི་བདེ་སྟོང་སྒོམ་པར་རྩོལ་བ་
ན་ཆོས་མཆོག་སྟེ། དེ་ནས་རིང་པོར་མི་ཐོགས་པར་འཕགས་པའི་ས་མངོན་དུ་གྱུར་ནས་ལམ་ལྷག་
མ་རྣམས་བར་ཆད་མེད་པར་མཐར་ཕྱིན་ནས་མི་སློབ་པའི་ཟུང་འཇུག་ཁ་སྦྱོར་བརྒྱད་ལ་སོགས་
པས་ཁྱད་པར་དུ་བྱས་པ་རྒྱུད་ཐམས་ཅད་ཀྱི་སྟོན་པ་རྡོ་རྗེ་འཆང་ཞེས་བྱ་བའི་གོ་འཕང་གང་ཡིན་པ་
དེ་དམ་ཚིག་མ་ཉམས་ཤིང་བརྩོན་འགྲུས་དང་ལྡན་ན་ཚེ་གཅིག་ཁོ་ནར་མངོན་དུ་བྱེད་པ་བླ་མེད་ཀྱི་
ལམ་འདིའི་ཁྱད་ཆོས་སོ། །གཉིས་པ་ནི། དེར་སྨོས་པ་ལ་ཕན་ཡོན་ཐམས་ཅད་འདུས་མོད་
ཀྱི། རྨོངས་པ་ཐ་མལ་པ་རྣམས་ཀྱིས་ཟན་ཟོས་ན་ལྟོ་འགྲངས་ཞེས་པ་ལྟ་བུའི་བཤད་པ་ཞིག་མེད་ན་
ས་ལམ་གྱི་རྣམ་གཞག་མི་གོ་བས་དེ་ལྟ་བུ་ལ་སྤྲོ་བ་བསྐྱེད་པར་བྱ་སྟེ། དེའང་མདོ་སྡེ་རྣམས་སུ་
སྐུ་གསུང་ཐུགས་རྟེན་བཞེངས་པ། གླེགས་བམ་བཀླག་ཅིང་ཕྱག་སྐོར་མཆོད་པ་བྱ་བ། ཐོས་བསམ་
སྒོམ་གསུམ་བྱས་པའི་ཕན་ཡོན་ཇི་སྙེད་ཅིག་གསུངས་པ་དེ་ཐམས་ཅད་རྒྱུད་སྡེ་འོག་མ་གསུམ་རྣལ་
འབྱོར་དུ་བྱེད་པ་ལ་འདུ་ཞིང་། དེ་གཉིས་ཀྱི་ཕན་ཡོན་ཇི་སྙེད་ཡོད་པ་དེ་ཐམས་ཅད་རྣལ་འབྱོར་
བླ་མེད་ཀྱི་དཀྱིལ་འཁོར་ཆེན་པོ་རེ་རེར་ཐོས་བསམ་སྒོམ་པ་བྱས་པ་ལ་འདུ་བས། བླ་ན་མེད་པའི་
རྒྱུད་རྣམས་ནི་སངས་རྒྱས་འཇིག་རྟེན་དུ་འབྱོན་པ་ལས་ཀྱང་ཆེས་དཀོན་ཞིང་། དཀྱིལ་འཁོར་
མཐོང་བ་དང་། དེར་ཞུགས་པ་ཙམ་གྱིས་ཀྱང་བསྐལ་པ་གྲངས་མེད་པར་བསགས་པའི་ལས་
སྒྲིབ་འདག །སངས་རྒྱས་ཀྱི་ས་བོན་ཁྱད་པར་ཅན་འཇོག །བསྐལ་པ་དུ་མའི་ཚོགས་བཟླུམ་
ཞིང་འཁོར་བའི་རྒྱུན་གཅོད་པར་འགྱུར་ན་བསྒོམ་ཞིང་བསྒྲུབ་པ་ལྟ་ཅི་སྨོས། བླ་མེད་ཀྱི་དཀྱིལ་
འཁོར་དུ་དབང་བསྐུར་ཐོབ་ལ་དམ་ཚིག་མ་ཉམས་ན་བརྩོན་འགྲུས་དང་མི་ལྡན་པའང་སྐྱེ་བ་བདུན་
ནས་འཚང་རྒྱ་བར་བཤད་པ་དང་། དད་ཅིང་ཐེ་ཚོམ་མེད་པར་སྒོམ་བཟླས་ལ་བརྩོན་ན་ཏིང་ངེ་
འཛིན་གྱི་ཡོན་ཏན་ཇི་བཞིན་མ་ཐོབ་ཀྱང་འཆི་ཀའམ་བར་དོ་སོགས་སུ་དཔའ་བོ་དང་། རྣལ་འབྱོར་
མ་རྣམས་ཀྱིས་བསུ་བའི་བཀོད་པ་དང་བཅས་ཏེ་མཁའ་སྤྱོད་དུ་ཁྲིད་ནས་ལམ་ལྷག་མ་རྣམས་དེར་
བགྲོད་ཅིང་མཆོག་ལ་སྦྱོར་བ་དང་། རྩ་བའི་དམ་ཚིག་མཉམས་ན་སོ་ཐར་གྱི་ཕམ་ལྷག་ལྟ་བུ་
སྡིག་ལྟུང་ཆེན་པོས་ཀྱང་སྔགས་ཀྱི་རྣལ་འབྱོར་པ་ངན་སོང་དུ་འཕེན་མི་ནུས་ཤིང་། གལ་ཏེ་ལྟུང་

ཡང་བླ་མ་ལྷའི་བྱིན་རླབས་ཀྱིས་ཡུན་ཐུང་ངུས་ཐར་བར་འགྱུར་བ་དང་། དེང་སང་གྲུབ་པ་ཐོབ་
པ་མ་མཆིས་མོད། ཉམས་རྟོགས་མངོན་ཤེས་ཞི་རྒྱས་དབང་དྲག་སོགས་ལས་ཀྱི་ནུས་པ་ཅུང་
ཟད་ཅི་ཡོད་པ་ཐམས་ཅད་སྔགས་ལ་སྤྱོད་པ་ཁོ་ནའི་བྱིན་རླབས་ཡིན་ཅིང་། སྔགས་ཀྱི་སྒྲུབ་
ཐབས་ཕྲ་མོ་དེ་རྣམས་ཀྱང་རྒྱུད་སྡེ་ཆེན་པོ་འདི་རྣམས་ཀྱི་ཡན་ལག་ཁོ་ན་ཡིན་པས། མདོར་ན་
འབྲེལ་བ་ཅུང་ཟད་ཐོགས་པ་ཙམ་གྱིས་གནས་སྐབས་དང་མཐར་ཐུག་གི་དོན་ཆེན་པོ་བདེ་བླག་ཏུ་
འགྲུབ་པར་འགྱུར་རོ། །བསྐྱེད་རིམ་བསྒོམས་པའི་ཕན་ཡོན་རྡོ་རྗེ་གུར་ལས་རྒྱས་པར་གསུངས་
པའི་དོན་བསྡུ་ན། བྱང་ཆུབ་མ་ཐོབ་བར་གྱི་སྐྱེ་བ་རྣམས་སུ་ངན་འགྲོའི་ལུས་སྤངས་ཏེ། འཁོར་
ལོས་སྒྱུར་བ་དང་། ས་གཞི་ལ་དབང་བའི་རྒྱལ་པོར་འགྱུར། འོད་ཟེར་ཅན་དང༌། དགའ་
ལྡན་དང་། བདེ་བ་ཅན་དང་། མཁའ་སྤྱོད་ལ་སོགས་པ་རང་ཇི་ལྟར་འདོད་པའི་དག་པའི་ཞིང་
དུ་སྐྱེ། ཚེ་དང་ནོར་རྒྱས་པ་སོགས་ལས་དང་གྲུབ་པ་བརྒྱད་སོགས་ཐུན་མོང་གི་འབྲས་བུ་བདེ་
བླག་ཏུ་འགྲུབ། འཇིག་རྟེན་སྐྱོང་བའི་དབང་པོ་འཆི་བདག་ལ་སོགས་པས་ཀྱང་སྟོན་པ་ལྟར་བཀུར་
ཞིང་། དམ་ཅན་མཐུ་བོ་ཆེ་རྣམས་སྒྲུབ་པ་པོའི་འཁོར་དུ་འགྱུར། མཐར་ཐུག་སངས་རྒྱས་སྤྲུལ་པའི་
སྐུ་མཛད་པའི་ཆོ་འཕྲུལ་སྣ་ཚོགས་པས་སེམས་ཅན་གྱི་དོན་རྒྱུན་ཆད་མེད་པར་མཛད་པའི་རྒྱུར་
འགྱུར་བ་སོགས་གསུངས། མདོར་ན། རྡོ་རྗེ་གུར་ལས། དེ་ཕྱིར་དཀྱིལ་འཁོར་འཁོར་ལོ་
ཞེས། །ཐབས་ནི་བདེ་བའི་སྡོམ་པ་སྟེ། །སངས་རྒྱས་ང་རྒྱལ་རྣལ་འབྱོར་གྱིས། །སངས་
རྒྱས་ཉིད་ནི་མྱུར་བར་འགྱུར། །སྟོན་པ་སུམ་ཅུ་རྩ་གཉིས་མཚན། །གཙོ་བོ་དཔེ་བྱད་བརྒྱད་
ཅུར་ལྡན། །དེ་ནི་ཐབས་ཀྱི་གཟུགས་བརྙན་ནོ། །ཞེས་གསུངས་སོ། །དུས་འཁོར་བསྡུས་
རྒྱུད་ལས། སྔགས་དང་གཟུགས་བརྙན་མ་གྲུབ་པར་ནི་སྲིད་གསུམ་གནས་སུ་ཅི་ཡང་འགྲུབ་
པར་འགྱུར་བ་ཉིད་མ་ཡིན། དེ་ཕྱིར་རྒྱལ་པོ་རང་སེམས་དྲི་མ་རྣམ་པར་བྲལ་བ་དག་ལ་སྔགས་
དང་གཟུགས་ནི་བསྒྲུབ་པར་བྱ། །ཞེས་སོགས་གསུངས་ཏེ་སྔགས་ཀྱི་ནུས་པ་ལས་སུ་རུང་བ་
དང༌། ལྷའི་གཟུགས་བརྙན་གྱི་གསལ་སྣང་ལ་བརྟན་པ་ཐོབ་ན། གནས་སྐབས་སུ་ལས་ཆེན་
བཅུ་གཉིས་ལ་སོགས་པ་དང་། མཐར་ཐུག་དངོས་གྲུབ་རྣམ་པ་གསུམ་འགྲུབ་པར་འགྱུར་བ་
རྒྱུད་ཀྱི་དངོས་བསྟན་ཡིན་ཅིང་། རིམ་ལྔ་ལས། ཡེ་ཤེས་ཀྱི་ལྷ་ལ་མཆོད་པ་ལ་བརྩོན་པས་ནི་
ཡོན་ཏན་གྱི་དབྱེར་པ་དུ་མས་འབྱོར་ཞིང་། འབྱོར་པ་དང་རྫུ་འཕྲུལ་དང་ལྡན་པར་འགྱུར་བ་

དང་། ལྷ་སྐུ་དང་སྟོང་ཉིད་དང་བདེ་བ་ཆེན་པོའི་བསམ་གཏན་ལ་བརྩོན་པས་ནི་ཐར་པ་མཆོག་
འཐོབ་པར་འགྱུར་བར་བཤད། ཁྱད་པར་དྲན་པ་གཅིག་པའི་རྣལ་འབྱོར་ལ་བསླབས་པས། ཐ་
མལ་པའི་སྣོད་བཅུད་ཀྱི་ཞེན་པ་ལྡོག །ཚོགས་གཉིས་དང་ཁྱད་པར་དུ་བསོད་ནམས་ཀྱི་ཚོགས་
ཁྱད་པར་ཅན་གསོག །བདག་ཉིད་རྣམ་པར་གྲོལ་བའི་སངས་རྒྱས་ཀྱི་གོ་འཕང་རྗེས་མཐུན་པ་
ཐོབ། ལྷ་ཚོགས་ཐམས་ཅད་ཀྱིས་བདག་རྒྱུད་ལ་བྱིན་གྱིས་བརླབས་ཤིང་། སེམས་ཅན་གཞན་
ལ་བྱིན་གྱིས་རློབ་པར་ནུས། ལྷ་དང་ལྷ་མིན་དང་དུད་འགྲོ་ཆུ་ལས་སྐྱེས་པ་དང་། ཐང་ལས་
སྐྱེས་པ་སོགས་དབང་དུ་འདུས། རྟོགས་པའི་རྣལ་འབྱོར་སྒོམ་པའི་སྐལ་བ་ཅན་དུ་འགྱུར་བ་ལ་
སོགས་པའོ། །རྟོག་པའི་རྣལ་འབྱོར་ལ་བསླབ་ཅིང་གོམས་ནས་རྫོགས་པའི་རིམ་པ་སྒོམ་པར་
བྱེད་ན་ཟུང་འཇུག་ཡེ་ཤེས་ཀྱི་སྐུ་འགྲུབ་པ་ལའང་ཆོགས་མེད་དེ། ལོ་གསུམ་ལ་སོགས་པས་བདེ་
བར་འགྲུབ་པ་དང་། རྣལ་འབྱོར་འདི་ཐོབ་པ་ཁོ་ནས་འདོད་ན་ལྗོན་ཤིང་དང་ལྟེང་ཀ་ལ་སོགས་
པ་སྐད་ཅིག་ཙམ་གྱིས་སྐེམ་པར་བྱེད། འདོད་ན་ཡུད་ཙམ་གྱིས་ལྗོན་ཤིང་སྐམ་པོ་ལས་མེ་ཏོག་
འབྱུང་བ་དང་། རྡོ་རྗེ་དྲིལ་བུ་ནམ་མཁར་འཇོག་པ་ལ་སོགས་པ་ཡ་མཚན་སྣ་ཚོགས་འབྱུང་ཞིང་།
ཐུན་མོང་གི་དངོས་གྲུབ་ཆེ་ཆུང་ཐམས་ཅད་ཉམས་འོག་ཏུ་ཆུད་པར་འགྱུར་རོ། །འཇམ་དཔལ་ཁྲི་
དྲུག་སྟོང་པའི་ལུང་སྨིཾ་ཏའི་གསང་འགྲེལ་དུ་དྲངས་པར། རྣལ་འབྱོར་དོན་དང་ལྡན་པ་ཡིས། །
འབད་ནས་ཐུན་གསུམ་དག་གིས་ནི། །ལྷ་ཡི་རྣལ་འབྱོར་བསྒོམས་པ་ན། །ངེས་པར་ཆོས་ཀྱི་
རྒྱལ་པོ་འཐོབ། །ཅེས་འབྱུང་ངོ༌། །བཟླས་པའི་དགོས་པ་ནི་གོང་དུ་ཕྱོགས་ཙམ་སྨོས་ཟིན།
འདིར་ནི་ཅུང་ཟད་ཅིག་བསྟན་པར་ཟད་ཀྱི། རྒྱུད་དང་རྒྱུད་འགྲེལ་སྒྲུབ་དཀྱིལ་རྣམས་ནས་
དངོས་དང་ཤུགས་ལས་གྲངས་མེད་པ་ཞིག་བསྟན་པར་མ་ཟད། རྡོ་རྗེ་ཐེག་པའི་ཚད་དང་ཡོན་
ཏན་ཐམས་ཅད་མཁྱེན་པའི་ཡེ་ཤེས་ཁོ་ནའི་སྤྱོད་ཡུལ་དུ་བཞུགས་པས་དད་པ་ཉིད་ཀྱིས་ངེས་པར་
རྣལ་འབྱོར་དུ་གྱིས་ཤིག །མང་དུ་བཤད་པས་ཅི་ཞིག་བྱ། བདེན་པའི་འབྲས་བུ་རིང་པོར་མི་
ཐོགས་པར་ཉམས་སུ་མྱོང་བར་འགྱུར་རོ། །རྡོ་རྗེ་ཐེག་པའི་གསང་ལམ་ནི། །ཐར་པའི་ཁང་
བཟང་ཉམས་དགའ་བར། །བདེ་བླག་བགྲོད་བྱེད་སྒོམ་བཟླས་ཀྱི། །རྐང་པའི་འཁྲུལ་འཁོར་
ལས་གཞན་ཅི། །དེ་ཕྱིར་བསྙེན་ཐབས་ནོར་བུའི་མཛོད། །བསྐྲུན་དགོས་འགྲོ་ཀུན་གསང་
ལམ་ནས། །རྡོ་རྗེ་འཛིན་སར་རེག་པ་དང་། །གསང་ཆེན་བསྟན་པ་རྒྱས་གྱུར་ཅིག །ཅེས་

པའང་རྒྱུད་སྡེ་རིན་པོ་ཆེ་ཀུན་ལས་བཏུས་པའི་དབྱིག་ཏུ་བཞུགས་པའི་ཕྱིར་བློ་གཏེར་དབང་པོས་
སྤེལ་བ་དགེ་ལེགས་འཕེལ།། །།

གློག་འཕྲུལ་དུ་ཕབ་མཁན།
རིན་ཆེན་ནོར་བུ།
བཀྲ་ཤིས་ཆོས་འགྲུབ།
བསོད་ནམས་མགོན་པོ་སོགས།
རྫོང་སར་སློབ་གླིང་གི་མཁན་སློབ་རྣམས་ཀྱིས་
ཞུ་དག་བྱས་ཤིང་པར་གཞི་བསྒྲིགས་པའོ། །

ཤེས་རབ་མེད་པའི་རྒྱུ་མཚན་གྱིས། །
བླུན་པོ་ཡོན་ཏན་མི་སློབ་ལོ། །
བརྟགས་ན་ཤེས་རབ་མེད་ཉིད་ཀྱིས། །
བླུན་པོས་འབད་པ་ལྷག་པར་དགོས། །
ས་སྐྱ་པཎྜི་ཏའི་གསུང་།
བོད་ལྗོངས་དཔེ་རྙིང་དཔེ་སྐྲུན་ཁང་།
